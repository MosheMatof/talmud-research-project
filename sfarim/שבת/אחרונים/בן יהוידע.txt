Ben Yehoyada on Shabbat
בן יהוידע על שבת
Senlake edition 2019 based on Ben Yehoyada, Jerusalem, 1897
http://beta.nli.org.il/he/books/NNL_ALEPH001933802/NLIl

בן יהוידע על שבת



Daf 1a



Daf 1b



Daf 2a



Daf 2b



Daf 3a



Daf 3b

אָמַר לֵיהּ רַבִּי חִיָּא לְרַב: בַּר פַּחְתִּי, לָא אֲמִינָא לָךְ: כִּי קָאִי רַבִּי בְּהָא מַסֶּכֶת, לָא תְּשַׁיְּילֵיהּ בְּמַסֶּכֶת אַחֲרִיתִי!. כן דרכו לקראו כך. ונראה לי בס"ד הטעם כי רַב היה בן אחותו של רַבִּי חִיָּא הגדולה ממנו בשנים ולכן קוראו כן לכבודה כלומר 'בֶּן שָׂרָתִי' גם עוד כְּאִלּוּ אמר לו בֶּן אֲחוֹתִי כי 'פַּ חְתִּי' וְ 'אַ חוֹתִי' לשון נופל על הלשון, ומשמשת אות פ"ה במקום אלף, כי אלף במלואו יוצא באות פ"ה וכאלו אמר לו בֶּן אֲחוֹתִי. ומה שאמר לו 'כִּי קָאִי רַבִּי' שפרט שם רבי ולא אמר לו בסתמא על כל חכם? נראה לרבותא נקיט 'רַבִּי' דאפילו רַבִּי שהוא אדם גדול כִּי קָאִי בְּהַאי מַסֶּכֶת לָא תְּשַׁיְּילֵיהּ בְּמַסֶּכֶת אַחֲרִיתִי.

Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b

לֹא יֵשֵׁב אָדָם לִפְנֵי הַסַּפָּר סָמוּךְ לְמִנְחָה עַד שֶׁיִּתְפַּלֵּל. מקשים הוה ליה למימר לשון קצרה 'לֹא יִסְתַּפֵּר אָדָם'? ונראה לי בס"ד דקא משמע לן אפילו לפני הספר שהוא בעל אמנות זו דאין דרכו להשתמש בזוג אחד ומסתמא יש לו שלש וארבע עם כל זה לא פלוג רבנן! מיהו עיינתי בספרי הפוסקים וראיתי שיש פלוגתא בזה, דיש מתירים היכא דיש לו שנים או שלשה זוגים ויש אוסרים, ואם כן תירוץ שכתבתי לא יהיה אלא רק לפי סברת האוסרין. ובאופן אחר נראה לי בס"ד דאי הוה תני 'לֹא יִסְתַּפֵּר אָדָם סָמוּךְ לְמִנְחָה' הוה אמינא דאיירי במסתפר בביתו במספרים שיש לו בביתו, ובזו תמצא לפעמים שאינה מחוברת היטב במסמר ולכך חוששין שמא ישבר הזוג, אבל אם מסתפר לפני ספר שאומנתו בכך זה ודאי מספרים שלו מחזק אותה היטב במסמר, מפני שהוא עוסק בה תמיד ולא חיישנן שמא ישבר הזוג, לכך נקיט לִפְנֵי הַסַּפָּר לרבותא דגם בזה אסור משום דלא פלוג רבנן. אי נמי נראה לי בס"ד נקיט כן משום סיפא דקתני וְאִם הִתְחִילוּ אֵין מַפְסִיקִין, ופרשו בגמרא מֵאֵימָתַי הַתְחָלַת תִּסְפֹּרֶת? אָמַר רַבִּי אַבִּין: מִשֶּׁיָּנִיחַ מַעֲפֹרֶת שֶׁל סַפָּרִים עַל כְּתֵפָיו, ולכן אי הוה תני 'לֹא יִסְתַּפֵּר אָדָם' הייתי מפרש דאיירי במסתפר בביתו ולהכי חשיב לה בסיפא להנחת מעפורת על ברכיו התחלה דאיכא טרחא בהזמנתה והכנתה. אך לפני הספר שהמעפורת מזומנת ותלויה בחנותו אין הנחתה על ברכיו חשיבה התחלה, לכך נקיט לִפְנֵי הַסַּפָּר דגם בזה אם התחיל להניח המעפורת על ברכיו חשיב התחלה וְאֵין מַפְסִיקִין.

Daf 10a

אָמַר רַב אַשִׁי: חֲזִינָא לֵיהּ לְרַב כַּהֲנָא, כִּי אִיכָּא צַעֲרָא בְּעָלְמָא, שָׁדִי גְּלִימֵיהּ וּפָכַר יָדֵיהּ וּמַצְלִי. נראה לי בס"ד דבעת צרה מראה עצמו כעבד, מפני דרך העבד כשיבא לבקש דבר מן המלך ידבר בקשתו בדברים מצומצמים ויצא תיכף, וכן הענין בעת צרה אין להאריך בתפלה, וכמו שאמרו רבותינו ז"ל על הים היה עומד משה רבינו ע"ה ומאריך בתפלה, אמר לו הקב"ה ישראל עומדין בצרה ואתה מאריך בתפלה?! ולכן בצרת מרים התפלל תפלה קצרה, [במדבר יב, יג] אֵל נָא, רְפָא נָא לָהּ, אבל בעת שלום מראה עצמו כְּשַׂר שדרכו כשיבא לפני המלך לבקש דבר מאריך ואינו מדבר כמו העבד. אי נמי נראה לי בס"ד בעת צרה חושש מהמקטרגים שרואין מתכבד בלבושיו ועומד בתפלה, יאמרו זה מראה עצמו מהחשובים ונראה מה מעשיו, לכן בעת צרה כיון שיש להם תגבורת חושש מקטרוגם וקנאתם, מה שאין כן בעת שלום הם יהיו מוכנעים מאליהם ואינו חושש כל כך מהם. ומה שאמר על זה הִכּוֹן לִקְרַאת אֱלֹהֶיךָ יִשְׂרָאֵל, נראה לי בס"ד 'הִכּוֹן' בהפוך אתוון 'כַּוָּנָה' רמז קישוט הפנימיות של האדם הוא כַּוָּנָה, וקשוט חציניותו הוא במלבושים חשובים, דכמו שצריך ליזהר בקשוט זה לכן הִכּוֹן הוא כַּוָּנָה, שעל ידי זה מתעורר בזה. והא דְּרַב הוּנָא רָמִי פּוּזְמְקֵי נראה לי בס"ד מפני שמתפלל בהרכנת הראש ורוצה שצלם פניו לא יראה כפות רגליו. אי נמי כדי להדמות למלאכים שאין להם חילוק אצבעות.
קָרִי עֲלֵיהּ רַבִּי זֵירָא: (משלי כח, ט) "מֵסִיר אָזְנוֹ מִשְּׁמֹעַ תּוֹרָה, גַּם תְּפִלָּתוֹ תּוֹעֵבָה". יש להקשות אמאי לא אמר לו נמי וְעוֹד מַנִּיחִין חַיֵּי הָעוֹלָם וְעוֹסְקִים בְּחַיֵּי שָׁעָה? כי בשלמא רָבָא לא אמר האי קרא על רַב הַמְנוּנָא מסני, כי רַב הַמְנוּנָא לא פסק לפניו מדברי תורה וקם להתפלל, אלא כבר עמד להתפלל תפלה בזמנה ורק חזיה דהוה מַאֲרִיךְ בִּתְפִלָּתוֹ? ונראה לי בס"ד דרש"י פירש צוֹרֵךְ חַיֵּי שָׁעָה 'לרפואה לשלום למזונות' ולפי זה רובה דתפלת י"ח הא חיי עולם, כי שלשה ראשונות הם שבחו של מקום, וְאַתָּה חוֹנֵן וְהֲשִׁיבֵנוּ וּסְלַח לָנוּ אינם חיי שעה אלא נחשבים חיי עולם, וכיון שהוא רוצה להתפלל תחלה בברכות אלו שהם חיי עולם איך יאמר מַנִּיחִין חַיֵּי הָעוֹלָם וְעוֹסְקִים בְּחַיֵּי שָׁעָה?! אבל רבא אמר כן על רב המנונא משום דחזיה דהוה מאריך בתחנונים שאחר העמידה, יען כי ראה שכרע כריעה שלישית גם כן, ואם כן שם האריכות היא בשאלת צרכיו שהם חיי שעה, ולכן דקדק הש"ס לומר דְּקָא מַאֲרִיךְ בִּצְלוּתֵיהּ ולא אמר 'בִּצְלוֹתָא' והיינו 'בִּצְלוּתֵיהּ' רצונו לומר בתפלה שמחדש לעצמו ולגופו ולא בעיקר התפלה שתקנו אנשי כנסת הגדולה. ובזה יתורץ בס"ד דקדוק הרי"ף ז"ל דהקשה על מה שאמר גַּם תְּפִלָּתוֹ תּוֹעֵבָה מאי 'גַּם'? שהרי אין דבר אחר נתעב עם התפלה! עיין שם. ובזה ניחא כי בתפילת העמידה איכא חיי עולם בְּאַתָּה חוֹנֵן וְהֲשִׁיבֵנוּ וּסְלַח לָנוּ, ואיכא חיי שעה בִּרְפָאֵינוּ וּבָּרְכֵינוּ וכיוצא, ואם מֵסִיר אָזְנוֹ מִדִּבְרֵי תּוֹרָה אז גַּם תְּפִלָּה שאינו חיי שעה היא תּוֹעֵבָה שלא תעלה לרצון. מיהו הדבר יפלא כי שם תועבה על עבודה זרה ועל משכב זכור, ואיך משום שפסיק מדברי תורה קורא על תפלתו שם 'תּוֹעֵבָה'? ונראה לי בס"ד כי בגמרא אמרו דדרש בר קפרא על מלת 'תּוֹעֵבָה' האמור במשכב זכור נטרקון 'תּוֹעֶה אַתָּה בָּהּ' וכן נמי כאן קרי לה תּוֹעֵבָה לפי משמעות הנטרקון של זה, שרוצה לומר תּוֹעֶה אַתָּה בָּהּ, דהיינו התפלה זו שאתה פוסק מדברי תורה ומתפלל מוכרח שיהיה לבך תּוֹעֶה ולא תוכל לכוין בה היטב, מפני שלבך טרוד בדבר ההלכה שהיית צריך לומר. ולכן חֲסִידִים הָרִאשׁוֹנִים הָיוּ שׁוֹהִים שָׁעָה אַחַת, מפני שהיו עוסקים בתורה בלילה וחוששין אם יתפללו תיכף תתבלבל כונתם מחמת עסק התורה, ולכן ישהו שעה עד שיסורו הרהורי תורה מלבם. ולכן תמצא בירושלמי דברכות (פרק ב, הלכה ד) א"ר חייא רובא [אמר רבי חייא הגדול] אנא מימייא לא כונית [אני מימי לא כיוונתי בתפילה], אלא חד זמן רציתי לכוין [אלא פעם אחת רציתי לכוון] והרהרתי בלבי [והרהרתי בלבי ואמרתי] מי יכנס לפני המלך קודם וכו', וכן אמר שמואל וכן אמר רבי בון יעוין שם. והדבר יפלא גדולי חכמי ישראל איך לא יכונו בתפלה?! ובזה ניחא שהם היתה תורתם אומנותם, שהיו אדוקים בעסק התורה ימים ולילות ולכן לבם טרוד הרבה בהרהורי תורה גם בעת התפלה, ואמר פעם אחת נתגברתי לדחות מלבי הרהורי תורה בעת תפלה, ובא בלבי מחשבה זרה שחשבתי 'מי נכנס תחלה' וכן שאר חכמים, ולזה אמר הכתוב מֵסִיר אָזְנוֹ מִשְּׁמֹעַ תּוֹרָה רצונו לומר שקם ופוסק באמצע ההלכה אז גַּם תְּפִלָּתוֹ תּוֹעֵבָה, פירוש תועה בה כמו שאמר בר קפרא שהוא תועה בה בבלבול הכונה מחמת דברי תורה שהיה לומד בהם קודם שהתפלל, שלא גמר לימודו בהם ולא נחה דעתו עדיין.
רַב אַמִי וְרַב אַסִי הֲווּ יַתְבֵי וְגַּרְסֵי בֵּינִי עַמּוּדֵי, וְכָל שַׁעְתָּא וְשַׁעְתָּא הֲווּ טַפְחֵי אַעִיבְּרָא דְּדָשָׁא וְאַמְרֵי: אִי אִיכָּא דְּאִית לֵיהּ דִּינָא, לֵיעוֹל וְלֵיתִי. פירוש היה מקישין על בריח הדלת. ויש להקשות למה לא מקישין על הדלת עצמו שכן הדרך להקיש על הדלת ולא על הבריח? ועוד למאי אצריכי להא דודאי מי שיש לו צורך לדין יבא מאיליו כי בית דין ידועים הם? ועוד מה שנאמר לֵיעוֹל נראה יתור לשון וסגי לומר לֵיתִי בלבד? ונראה לי בס"ד על פי מה שאמר הרב קה"י [קהילת יעקב] ז"ל סוד הדין של בית דין כלול משבעה מידות, שהדיינים שלשה כנגד חג"ת [חסד, גבורה, תפארת], והעדים שנים כנגד נצח והוד, והבעלי דינים הם יסוד ומלכות, שהתובע יסוד והנתבע מלכות, ולכן העולם שנבנה בשבעת ימי בראשית שהם כנגד חג"ת נהי"ם [חסד, גבורה, תפארת, נצח, הוד, יסוד, מלכות] מתקיים על ידי הדין, ולזה אמר כָּל דַּיָּן שֶׁדָּן דִּין אֱמֶת לַאֲמִתּוֹ, אֲפִלּוּ שָׁעָה אַחַת, מַעֲלֶה עָלָיו הַכָּתוּב, כְּאִלּוּ נַעֲשָׂה שֻׁתָּף לְהַקָּדוֹשׁ בָּרוּךְ הוּא 'בְּמַעֲשֵׂה בְּרֵאשִׁית' דייקא, ובעת שהדיינים יושבים ומתבוננים בדין לידע היכן הדין נוטה אז בזה מעלים חג"ת [חסד, גבורה, תפארת] לחב"ד [חכמה, בינה, דעת] עד כאן דבריו ז"ל עיין שם. נמצא הנתבע שעליו יושבים בדין הוא כנגד מלכות שנקראת שער, בסוד שם אֲדֹנָי אשר במילואו [במילוי אל"ף דל"ת נו"ן יו"ד עולה 671] תַּרְעָ"א [671] שהוא לשון שַׁעַר, וזהו (זכריה ח, טז) שִׁפְטוּ בְּשַׁעֲרֵיכֶם דהיינו בנתבע שהוא בחינת 'שַׁעַר' אך התובע כנגד היסוד הנקרא בריח הדלת, והוא עִיבְּרָא דְּדָשָׁא יען כי הוא בקו האמצעי, וידוע שהתפארת נקרא בריח התיכון כנזכר בזוהר הקדוש (פ' בלק דף קפ"ו), ולכן היסוד שהוא גם כן בקו האמצעי שעומד בין נצח והוד גם כן נקרא בריח מן הקצה אל הקצה, אך נקרא בְּרִיחַ הַדֶּלֶת מפני שהמלכות שהיא סוד דלת סומכת עליו, יען שהיא עומדת אחר גה"י כידוע, וכן היסוד נקרא עִיבְּרָא דְּדָשָׁא שהוא רוצה לומר בְּרִיחַ הַדֶּלֶת. גם אמרתי יצדק על יסוד שם בְּרִיחַ שהוא בַּר חַי, וגם הוא רַב, חי בסוד 'רַב עוֹד יוֹסֵף בְּנִי חָי' (בראשית מה, כח), וזהו צירוף 'בְּרִיחַ' ולכך מקישים על עִיבְּרָא דְּדָשָׁא הרומז לתובע דאית ליה דינא על הנתבע לֵיעוֹל וְלֵיתִי, כי התובע נכנס תחלה לתבוע הדין וממנו מתחיל יחוד הספירות הנזכר הנעשה על ידי הדין שדנין הדיינים, וז"ש לֵיעוֹל בבחינה הרומזת כנגדו שהוא בחינת היסוד, וְלֵיתִי לפנינו אנן בית דין בחינת חג"ת [חסד, גבורה, תפארת] כדי לתבוע.
אֶלָּא לוֹמַר לְךָ: כָּל דַּיָּן שֶׁדָּן דִּין אֱמֶת לַאֲמִתּוֹ, אֲפִלּוּ שָׁעָה אַחַת, מַעֲלֶה עָלָיו הַכָּתוּב, כְּאִלּוּ נַעֲשָׂה שֻׁתָּף לְהַקָּדוֹשׁ בָּרוּךְ הוּא בְּמַעֲשֵׂה בְּרֵאשִׁית. קשא נהי דהאי דאמר קרא מִן הַבֹּקֶר עַד הָעָרֶב אינו כפשוטו אלא כונתו לומר דנעשה שותף מכח הגזרה שוה של וַיְהִי עֶרֶב וַיְהִי בֹקֶר, אך מה שאמר 'אֲפִלּוּ שָׁעָה אַחַת' מהיכא מפיק לה, דמנא לן שהיה יושב משה רבינו ע"ה שָׁעָה אַחַת ודילמא ארבע או שש? ונראה לי בס"ד דמפיק לה מתיבת מֹשֶׁה דנראה יתיר, דהא כתיב (שמות יח, יג) וַיֵּשֶׁב מֹשֶׁה לִשְׁפֹּט אֶת הָעָם והוה ליה למימר וְיַעַמְדוּ הָעָם עָלָיו מִן הַבֹּקֶר עַד הָעָרֶב מאחר דהזכיר כבר שמו בזה הפסוק? לכך דריש שם מֹשֶׁה נכתב לדרשה על שָׁעָה, כי מֹשֶׁה [345] עם נקוד החולם [10] מספרו שָׁנָה [355] ועם נקוד צר"י [30] מספרו שָׁעָה [375] וכאלו אמר וַיַּעֲמֹד הָעָם עַל מֹשֶׁה שָׁעָה, ואמר נמי מִן הַבֹּקֶר עַד הָעָרֶב ללמדינו ענין השותף בגזרה שוה, ואין הדבר כפשוטו שהיה יושב מן הבקר עד ערב, ואף על גבי כי נקוד מֹשֶׁה הוא סגו"ל ולא צר"י לא אפכת בזה לענין הדרשה, מפני שבמבטא יוצא צר"י וסגו"ל שוין, וכזאת מצאתי דרשה במקום אחר. אי נמי נראה לי בס"ד על פי מה שכתב הרב ב"ד (בא"ח דף קל"ו) בשם תוספתא דברכות שהשעה מתחלקת לנ"ד [54] עונות יעוין שם. ובזה פרשתי בס"ד הטעם שכתבו המקובלים ז"ל 'שָׁעָה' רומזת למלכות, והיינו כי המלכות היא בחינת שם אֲדֹנָי שיש בו כ"ד צירופים לכך נקראת שָׁעָה שהיא כ"ד עונות, אך התפארת נקרא יוֹם כי הוא בחינת שם הוי"ה שיש בו י"ב צירופים והיום הוא י"ב שעות, והנה 'בֹּקֶר' [302] מספר שב [302], ועם נקודות חול"ם וסגו"ל שהם מ' [40] הרי שמ"ב [342], וְ 'עָרֶב' [272] עם נקודות קמץ וסגול [46] עולה שיח [318], וההפרש שיש בין מספר שמ"ב [342] למספר שי"ח [318] הוא מספר כ"ד [24], שהוא שיעור שעה שהיא כ"ד עונות! וזה נרמז בכתוב, (שמות י"ח י"ג) וַיַּעֲמֹד הָעָם עַל מֹשֶׁה מִן הַבֹּקֶר עַד הָעָרֶב, דהיינו כ"ד עונות, שהוא שיעור שעה הנרמזים במספר שיש בין מספר 'בֹּקֶר' לבין מספר 'עָרֶב'.
עַד מָתַי יוֹשְׁבִין בַּדִּין? אָמַר רַב שֵׁשֶׁת: עַד זְמַן סְעוּדָה. אָמַר רַב חָמָא: מַאי קְרָאָה? דִּכְתִיב: (קהלת י, טז) "אִי לָךְ אֶרֶץ שֶׁמַּלְכֵּךְ נָעַר, וְשָׂרַיִךְ בַּבֹּקֶר יֹאכֵלוּ, אַשְׁרֵיךְ אֶרֶץ שֶׁמַּלְכֵּךְ בֶּן חוֹרִים, וְשָׂרַיִךְ בָּעֵת יֹאכֵלוּ, בִּגְבוּרָה וְלֹא בַשְּׁתִי" בִּגְבוּרָה שֶׁל תּוֹרָה, וְלֹא בִּשְׁתִיָּה שֶׁל יַיִן. נראה לי בס"ד דהתורה נמשלה לאכילה ושתיה דכתיב, (משלי ט, ה) לְכוּ לַחֲמוּ בְלַחֲמִי וּשְׁתוּ בְּיַיִן מָסָכְתִּי, והיינו לימוד תורה שבכתב נמשלה לאכילה, ולימוד תורה שבעל פה נמשלה לשתיה. גם ידוע תורה שבכתב בחינת חסד ותורה שבעל פה בחינת גבורה. והנה טבע העולם הניעור כל הלילה אינו תאב לאכול בבוקר, ועסק התורה אשר יהיה האדם ניעור בו כל הלילה הוא עסק תורה שבעל פה שהוא בחינת גבורה, ולזה אמר (קהלת י, יז) שָׂרַיִךְ בָּעֵת יֹאכֵלוּ, כמו שנאמר מהרש"א ז"ל שהוא רצונו לומר בשעה רביעית ולא בבוקר, והסיבה בשביל שכל הלילה היו נעורים בעסק הַגְּבוּרָה שבעל פה ולכך לא היו יכולים לאכול בבוקר אלא רק בעת הידוע שהוא שעה רביעית, אבל לא היתה הסיבה בשביל שהיו שותין כל הלילה יין ולכך אינם יכולים לאכול בַּבֹּקֶר, מפני שגם הנעור כל הלילה כשתיית היין אינו יכול לאכול בבוקר השכם, זה לא היה.
שִׁשִּׁית מַאֲכַל תַּלְמִידֵי חֲכָמִים מִכָּאן וָאֵילָךְ, כְּזוֹרֵק אֶבֶן לְחֵמֶת. נראה לפי זה אותם הַלוּדִים הרשעים שאכלו בשעה ראשונה אז כשאוכלים הַתַּלְמִידֵי חֲכָמִים מתעכל מאכלם ותחסר בטנם, ובזה יובן בס"ד (משלי יג, כה) צַדִּיק אֹכֵל לְשֹׂבַע נַפְשׁוֹ וּבֶטֶן רְשָׁעִים תֶּחְסָר, ולפי זה אותם דיינים שאוכלים בבוקר דכתיב בהו (קהלת י, יז) וְשָׂרַיִךְ בַּבֹּקֶר יֹאכֵלוּ, דומין ללודים שגונבים בני אדם ואוכלים אותם, זה שאמר (ישעיהו א, כג) שָׂרַיִךְ סוֹרְרִים וְחַבְרֵי גַּנָּבִים. ומה שאמר מִכָּאן וָאֵילָךְ, כְּזוֹרֵק אֶבֶן לְחֵמֶת, נראה לי בס"ד כי לכן בי"ד עתים שמנה בקוהלת בעת השביעי אמר (קהלת ג, ה) עֵת לְהַשְׁלִיךְ אֲבָנִים, כי אחר שישית היא שביעית.

Daf 10b

דִּמְתַרְגְּמִינָן: אֱלָהָא מְהֵימְנָא. נראה לי בס"ד קושית התוספות כיון דכתיב וַיִּקְרָא משמע דלקריאת שם נתכוון, מה שאין כן מה שאמר הָאֵל הַנֶּאֱמָן משמע שבח קאמר.
הַנּוֹתֵן מַתָּנָה לַחֲבֵרוֹ, צָרִיךְ לְהוֹדִיעוֹ. לפי מה שכתב רש"י ז"ל שיאמר לו תחלה מתן פלוני אתן לך מדוקדק לשון 'הַנּוֹתֵן' שלא אמר 'אִם נָתַן' גם ניחא לפרש דברי רב בהכי דאם לא כן מאי מוסיף על רַבָּן שִׁמְעוֹן בֶּן גַּמְלִיאֵל, ולכך בחר רש"י בדרך זה בתחלה.
אָמַר לֵיהּ הַקָּדוֹשׁ בָּרוּךְ הוּא לְמֹשֶׁה: מַתָּנָה טוֹבָה יֵשׁ לִי בְּבֵית גְּנָזַי, וְ'שַׁבָּת' שְׁמָהּ. יש להקשות למאי הוצרך לפרש 'טוֹבָה' הא ודאי דמתנת הקב"ה טובה היא? ונראה לי בס"ד רמז לו על אורות המוחין הנמשכים ביום שבת שהם אורות חו"ב [חכמה ובינה] שהם י"ה שמספרם ט"ו, וחלק תיבת 'טוֹבָה' לשתים ותקראנה 'ט"ו בה' ולכן א"ל בְּבֵית גְּנָזַי כי חו"ב נסתרים בסוד (דברים כט, כח) הַנִּסְתָּרֹת לַהֳ' אֱלֹהֵינוּ. ועוד נראה לי בס"ד אומרו בְּבֵית גְּנָזַי על דרך מה שכתוב בספר הכונות (דף ס"ג ע"ב וע"ג) ענין השבת יש בו ב' בחינות, אחת בחינת ז' שכל העולמות נעשים ז' ז' עד רישא עילא דלא אתידע הנקרא עתיק יומין, ובחינת הב' של י"ג שכל העולמות נעשים ביום שבת י"ג י"ג, וז"ס [וזה סוד] אַתָּה אֶחָד [13] וְשִׁמְךָ אֶחָד [13] י"ג י"ג עיין שם. גם כתב רבינו ז"ל בשבת מתגלה נועם מסוד הבינה שיש בה נו"ן [50] שערים כנזכר בספר הכונות יעוין שם. ועל זה רמז באומרו יֵשׁ לִי בְּבֵית גְּנָזַי תיבת גְּנָזַי היא ז' י"ג נו"ן. גם נראה לי בס"ד גְּנָזַי אותיות ג ' זי"ן רמז לשם 'אהיה' [21] שמספרו ג' פעמים ז' [3×7=21] והוא סוד הבריאה המתגלית ביום השבת, וכמו שכתוב בספר הכונות בסוד וּבַיּוֹם הַשְּׁבִיעִי נִתְעַלֶּה וְיָשַׁב עַל כִּסֵּא כְּבוֹדוֹ.
וְאוֹמְרוֹ שַׁבָּת שְׁמָהּ. משמע דרמז לו בזה חידוש אחר בקריאת השם ומחוי ליה למידק בשמה, ונראה לי בס"ד שרמז לו למידק בשם הַמַתָּנָה ומזה יבין מעלתה, כי עוצם מעלתה רמוז בשמה שנקראת 'שַׁבָּת' ואותיות אלו במילואם כזה שי"ן בי"ת ת"ו המה אותיות 'שנ"י תיבו"ת' ונרמז בזה מעלת השבת דכתיב ביה זָכוֹר וכתיב ביה שָׁמוֹר, ואמרו רבותינו ז"ל זָכוֹר וְשָׁמוֹר בְּדִבּוּר אֶחָד נֶאֶמְרוּ, ושני תיבות אלו של זָכוֹר וְשָׁמוֹר שנאמרו כדרך פלא הם זָכוֹר על קדושתו וְשָׁמוֹר על שמירת מצותיו, ולכן מי שישנו בשמירה ישנו בזכירה וזהו לפי פשוטן, אבל לסודן זָכוֹר לדכורא שָׁמוֹר לנוקבה כנזכר בזוהר הקדוש. נמצא מעלות המתנה הזאת בנגלה ובנסתר רמוזים בשני תיבות של זָכוֹר וְשָׁמוֹר שנאמרו בדיבור אחד, והמה רמוזים בשמה שהוא תיבה אחת שאותיות 'שַׁבָּת' במילואם הם אותיות 'שנ"י תיבו"ת'. אי נמי נ"ל בס"ד הא דא"ל וְ 'שַׁבָּת' שְׁמָהּ מחוי ליה במחוג על הטוב שלה שרמוז בשמה, כי טוב של השבת הוא תוספות נר"ן [נפש, רוח, נשמה] שהם רמוזים באות שי"ן שיש לה ג' קוין כנודע, ולכן נקראת שב"ת ב'ת ש'. אי נמי נראה לי בס"ד דרמוז בשמה ענין גדול שיהיה לישראל לעתיד לבא, שכל אחד מישראל משמשין לו שני אלפים ושמונה מאות [2800] עבדים וכנזכר לקמן (דף ל"ב), וזה נרמז בשם שַׁבָּת שהוא 'שב ת' והיינו שב רצונו לומר שבעה כמו 'שֵׁב שְׁמַעְתְּתָא' ושבעה פעמים ת' עולה שני אלפים ושמונה מאות [7×400=2800].
אָמַר לֵיהּ: אָמַר רַב הָכִי? בַּתְרַיְתָא עֲדִיפָא לִי מִקָּמַיְתָא. יש להקשות מה שאמר 'אָמַר רַב הָכִי' נראה לשון יתר, ועוד מאי קא מתמה 'אָמַר רַב הָכִי' הלא בודאי אמר כן כיון דהכי קאמר רבא בר מחסייא משמו! ועוד קשא תיבת 'לִי' נראה ללא צורך? ועוד קשא איך בַּתְרַיְתָא עֲדִיפָא לֵיהּ והלא קמייתא היא מדברי תורה דיליף לה מן הפסוק ובתרייתא נראית מלתא בעלמא מכלל מילי דעלמא דאמרי אינשי? ונראה לי בס"ד בהקדים מה שכתב הרמב"ם ז"ל (בפ"ב מ"ה דעות) אמרו על רב תלמידו של רבינו הקדוש שלא שיח שיחה בטלה כל ימיו וזו היא שיחת רוב כל אדם עיין שם. ומרן ז"ל בכסף משנה כתב שלא ידע היכן כתוב דבר זה בתלמוד על רב, כי בתלמוד נזכר דבר זה על רבי יוחנן בן זכאי ועיין מרכבת המשנה ז"ל מה שכתב בזה עיין שם. וכמדומה לי שראיתי באיזה ספר שמביא הוכחה מקור דבר זה בתלמוד על רב ממה שנאמר בחולין (קי"א) אתמר דגים שעלו בקערה רב אמר אסור לאכלן בכותח [מאכל העשוי מחָלָב] דנותן טעם הוא ושמואל אמר מותר דנותן טעם בר נותן טעם הוא, והא דרב לאו בפירוש אתמר אלא מכללא אתמר, דרב אקלע לבי רב שימי בר חייא בר בריה חש בעיניה, עבדו ליה 'שייפה בצעא' פירוש עשו לו סם בשביל רפואת עיניו בקערה, בתר הכי רמו ליה תבשיל באותה קערה וטעם ליה טעם של אותו הסם, אמר יהיב טעמא כולי האי, ופירש רש"י ז"ל יהיב הסם טעם בקערה כולי האי שחוזר ונותן טעם בתבשיל, ומאן דשמע ממנו דברים אלו סבר דאית ליה לרב נתינת טעם בר נתינת טעם בעלמא לאסור עיין שם. ומכאן מוכח דלא שח רב שיחת חולין, דאם לא כן מנא ליה למידק שבא רב ללמדנו דין בענין נותן טעם בר נותן טעם בדיני איסורין, ודלמא שיחה בעלמא שח על אותו הסם לומר שהיה חזק הרבה, אלא ודאי לא שח שיחה בטילה של חולין ולא אמר דבר זה אלא כדי ללמדנו דין באסורין שיש לאסור נותן טעם בר נותן טעם ע"כ שמעתי או ראיתי. אך שיהיה מצינו דרב לא שח שיחה בטלה ודייקי לה מדברים הנזכר, ועל כן ודאי גם זה הדבר שאמר רבי מילתא אלבישייהו יקירא, אין דברים אלו כפשוטן שהם מילי דעלמא, כי רב לא שח שיחה כזאת ובודאי שאמר בזה דבר סוד עמוק ורמז אותו בדברים אלו. ולכן כששמע רַב חִסְדָּא דבר זה משמיה דְּרַב אמר רַב חִסְדָּא 'אָמַר רַב הָכִי?' פירוש אם היה אומר דבר זה חכם אחר היינו אומרים דברים אלו כפשוטן שהם ממילי דעלמא, אך כיון דאמר רַב הָכִי שהוא לא שח שיחת חולין דאמרי אינשי, ודאי דברים אלו יש בהם סוד נעלם ויקר מאד שהם מדברי חכמים וחידותם אשר ירמזון בדברים פשוטים סודות עמוקים. ולכן דאי בַּתְרַיְתָא עֲדִיפָא לִי מִקָּמַיְתָא 'לִי' דייקא, כי שאר בני אדם ששומעין זה חושבין זה ממילי דעלמא אך 'לִי' שאני יודע דרכו של רב דלא שח שיחה ממילי דעלמא עֲדִיפָא האי בַּתְרַיְתָא, כי אצלי ברור הדבר שהדברים אלו יש בהם סוד עמוק והם מדברי חכמים וחידותם.
וְאִי הֲוָה נָקִיטְנָא אַחֲרִיתָא, יָהִיבְנָא לָךְ. מקשים כיון דְעֲדִיפָא לִי מִקָּמַיְתָא לא די לו באחת כי צריך שיתן יותר ממה שנתן על קמייתא? ויש בזה תירוץ פשוט דהכי קאמר אִי הֲוָה נָקִיטְנָא אַחַת עוֹד עם השניים שהיו בידי הייתי נותן את שלשתם לך על זאת השמועה. ועוד נראה לי בס"ד לעולם כונתו כפשוטה אי נקיטנא אחת עתה בידי הוה יהיבנא לך על שמועה זו האחרונה. ואף על גב דבאמת האחרונה עדיפה ליה מכל מקום הראשונה התנה עליה בפירוש בתחילה, ואם כן הוא היה מוכרח ליתן תרתי מתנתא דהוה בידיה כי כן התנה ואמר מעיקרא, אך האחרונה אמר לו רבה מאיליו ולא התנה שיתן לו כלום על דבר אחר שיאמר לו משמיה דרב, ואם כן אין לו חיוב בזה המתנה ולזה אמר הֲוָה יָהִיבְנָא לָךְ ואף על פי שאין אני חייב בזה שלא התניתי, ואתה אמרת גם כן לי בחנם מאליך שלא נתכוונת ליקח כלום.
שֶׁבִּשְׁבִיל מִשְׁקַל שְׁנֵי סְלָעִים מֵילָת. פירש רש"י ז"ל שְׁנֵי סְלָעִים לאו דוקא עיין שם. ונראה לי בס"ד נקיט שְׁנֵי סְלָעִים רמז בזה לפי דרכו הסיבה שירדו למצרים ולא למקום אחר, והוא מפני שמצרים היו יונקים משני אותיות מ"י דשם אלה ים, שהם ב' גבורות הגדולים ביותר מן ג' גבורות של אותיות אלה, ולכן מצרים נקראו בְּנֵי חַיִּים כי בכל אות מהנזכר יש בו כ"ד צירופים ובין הכל הם ק"ך צרופים. וידוע כי הגבורה מכונית בשם סֶלַע ואמרתי בזה טעם, דלכן תמצא סֶלַע [160] עולה קַיִן [160] שהוא שורש הגבורות, ולזה אומר בִּשְׁבִיל מִשְׁקַל שְׁנֵי סְלָעִים רמזו לפי דרכם על שני גבורות 'מי' דשם 'אלהים' לכך ירדו למצרים ולא למקום אחר, כי שם נמצאו השני סלעים הגבוהים שהם של אותיות 'מי'.
וְנִתְגַּלְגֵּל הַדָּבָר, וְיָרְדוּ אֲבוֹתֵינוּ לְמִצְרַיִם. יש להקשות מהו לשון 'נִתְגַּלְגֵּל'? ונראה לי בס"ד כי גזרת גלות מצרים היה ת' שנה ולא נתפרש שם המקום, אלא נאמר (בראשית טו, יג) בְּאֶרֶץ לֹא לָהֶם בסתם, וכבר התחילה הגירות בארץ כנען, כי אמרו רבותינו ז"ל שהסך של הגלות נחשב מלידת יצחק, ואם כן בדין הוא שיהיה נשלם בארץ כנען, אך נִתְגַּלְגֵּל הדבר של הגזרה מארץ כנען למצרים בשביל ענין המכירה. או יובן בס"ד על דרך מה שאמר הכתוב (תהלים קיט, פט) לְעוֹלָם הֳ' דְּבָרְךָ נִצָּב בַּשָּׁמָיִם, כלומר דבר היא הגזרה שהיא דבור קשה ישאר בשמים ולא ירד לארץ, וכנזכר בספרי המקובלים ז"ל, וכן הגזרה של ברית בין הבתרים בתחלה היתה נצבת בשמים ולא ירדה למטה, אך כיון שנעשה ענין קנאת השבטים עם אחיהם נִתְגַּלְגֵּל הדבר, אותו הדיבור של הגזרה נתגלגל מן השמים וירד לארץ ועל ידי כך יָרְדוּ אֲבוֹתֵינוּ לְמִצְרַיִם. או יובן נִתְגַּלְגֵּל הדבר קאי על הקנאה, שאותיות קִנְאָה נתגלגלה ונעשית נַאֲקָהּ בצורת הגלות, דכתיב (שמות ב, כד) וַיִּשְׁמַע אֱלֹהִים אֶת נַאֲקָתָם.
לְעוֹלָם יְחַזֵּר אָדָם, וְיֵשֵׁב בְּעִיר שֶׁיְּשִׁיבָתָהּ קְרוֹבָה שֶׁמִּתּוֹךְ שֶׁיְּשִׁיבָתָהּ קְרוֹבָה, עֲוֹנוֹתֶיהָ מוּעָטִים...וְשַׁלְוָתָהּ עֶשְׁרִים וְשֵׁשׁ. קשא הכא קושיא עצומה הלא כאן לא בא לבאר הפסוק ורק הביא זה ללמוד מִּתּוֹךְ שֶׁיְּשִׁיבָתָהּ קְרוֹבָה, עֲוֹנוֹתֶיהָ מוּעָטִים, וזה נלמד מפסוק (בראשית יט, כ) אִמָּלְטָה נָא שָׁמָּה, ומה לו להודיענו עתה שֶׁשַׁלְוָתָהּ עֶשְׁרִים וְשֵׁשׁ דאין דבר זה שייך לענין דהכא? וכבר מהראנ"ח ז"ל (בדרשותיו פ' חיי שרה) נתעורר בקושיא זו ונדחק לתרץ יעוין שם. ונראה לי בס"ד דשפיר הוצרך לפרש דבר זה הכא והוא כי באמת העונות שגרמו החרבן לסדום הם מה שעשו בשנים של השלוה, שהיה להם באותם השנים מנהגים רעים וקשים מאד שעשו אותם מכח שלותם, וכמו שכתב רש"י ז"ל וְשַׁלְוָתָהּ האמורה גאון שבעת לחם ושלות השקט היה לה וכו', וזו העיר שהיתה קרובה לסדום גם כן הי' לה אותם הרעות של סדום כי מלכות אחת היא. ולכך רצה המלאך להפכה כסדום ורק בעבור לוט עזב אותה כמפורש במקרא. ואם כן קשא קושיא גדולה מאחר שהשנים של השלוה הם גרמו החרבן לסדום איך בא לוט להציל את העיר הקרובה ההיא בטענה זו שהיתה בת נ"א שנה וסדום בת נ"ב, דמה לנו משנים הראשונים הלא המה לא נעשה מצידם חרבן, דכל חרבן סדום היה מצד שנים של השלוה שהיו באחרונה, וכאלו שוה העיר עם סדום שגם היא היתה בשלוה כ"ו שנים? על כן מחמת קושיא זו מוכרח לפרש הכתוב קרובה ומצער כפשוטו [הִנֵּה נָא הָעִיר הַזֹּאת קְרֹבָה לָנוּס שָׁמָּה וְהִיא מִצְעָר אִמָּלְטָה נָּא שָׁמָּה], אף על פי שצריך לסבול בזה דוחק קושיא דהא קא חזו לה. ואם כן לפי זה ליכא למשמע מהאי קרא אותו למוד שלמד רב לומר מִּתּוֹךְ שֶׁיְּשִׁיבָתָהּ קְרוֹבָה וכו', על כן הוצרך עתה לפרש בדבריו דבר זה דשלותה של סדום היתה כ"ו שנים ועל ידי כך נתבררה ההוכחה הנזכר, והוא דהתוספות ז"ל כתבו שבסדר עולם משמע דאברהם אבינו ע"ה היה בן ע"ה [75] שנה כשהכה המלכים, ולפי זה לא היתה שלותה של סדום אלא כ"ד [24] ואיך קאמר הכא שלותה כ"ו [26]? וכתבו שצריך לומר שהיתה שלוה שתי שנים בתחלה, כלומר בתחלת בניינה ואלו השנים של עבדו ושל מרדו היו אחר אותם שתי שנים דשלוה, ואחר הריגת המלכים היו בשלוה כ"ד [24] שנים עד כאן דבריו התוספות. והשתא בז המובן שפיר שהוצרך לבאר לנו שהשלוה היתה כ"ו [26] שנים, ותקשי איך אפשר להיות זה על פי חשבון שהביא בסדר עולם? ומוכרח אתה לומר כי שתי שנים משני השלוה היו בתחלת בניינה. ולפי זה רק אצל סדום יש שלוה כ"ו [26] שנה שהם כ"ד [24] באחרונה ושתים בראשונה, אבל לאותה העיר לא היה אלא כ"ה [25] שהם כ"ד [24] באחרונה ואחת [1] בראשנה, ונמצא עֲוֹנוֹתֶיהָ מוּעָטִין משל סדום שנה אחת, ושפיר למדנו מזה יְחַזֵּר אָדָם, וְיֵשֵׁב בְּעִיר שֶׁיְּשִׁיבָתָהּ קְרוֹבָה שֶׁמִּתּוֹךְ שֶׁיְּשִׁיבָתָהּ קְרוֹבָה, עֲוֹנוֹתֶיהָ מוּעָטִין.

Daf 11a

כָּל עִיר, שֶׁגַּגּוֹתֶיהָּ גְּבוֹהִים מִבֵּית הַכְּנֶסֶת, לְסוֹף חֲרֵבָה שֶׁנֶּאֱמַר: (עזרא ט, ט) "לְרוֹמֵם אֶת בֵּית אֱלֹהֵינוּ, וּלְהַעֲמִיד אֶת חָרְבֹתָיו". מקשים דמשמע דוקא גבוהים הא שוין לית לן בה, ומן ראיה דפסוק לְרוֹמֵם משמע דלא סגי בשוין אלא צריך לְרוֹמֵם? ונראה לי בס"ד דבלאו הכי תיקשי איך מוכיח לבית הכנסת מקדושת בית המקדש דקדושתו גדולה וחמורה ביותר ששם השראת שכינה בגילוי יותר? אך תירוץ קושיא זו פשוט דבית הכנסת נקרא מִקְדָּשׁ מְעַט‎ ואם כן לפחות צריך להורידה במעלה מן בית המקדש מדרגה אחת, ולכן בבית המקדש דכתיב לְרוֹמֵם הנה כאן סגי בשוים, והא דלא מקשי על רב ממתא מחסייא שלא היו גגותיה גבוהים יחרבה די"ל דרב דאמר בגגותיה גבוהים תחרב העיר היינו מחמת עון זה בלבד אף על פי שאין בידם עונות אחרים שראוי שתחרב בעבורם, ומתא מחסייא היו בה עונות אחרים שראוי שתחרב בעבורם ולכן חרבה, אבל על רב אשי דאמר בפירוש לֹא חָרְבָה שפיר מקשי מן חוש הריאות דחזינן דחרבה, ומשני רב אשי נמי כונתו היתה כך.
תַּחַת יַד חָבֵר וְלֹא [תַּחַת] תַּלְמִיד חָכָם. פירוש תחת אפו וכעסו של 'חָבֵר' ולא תחת אפו וכעסו של 'תַּלְמִיד חָכָם ' מפני שחבר עושה בפעולות גשמיות למטה ולזה יש גם כן למצוא תרופה כנגדו, אך אפו וכעסו של תַּלְמִיד חָכָם עושה רושם מלמעלה כי מן השמים נלחמים לו ומי יוכל לבטל מעשה שמים חס וחלילה! וכן מה שאמר תַּחַת תַּלְמִיד חָכָם וְלֹא [ תַּחַת ] יָתוֹם וְאַלְמָנָה, מפני שגם אלו מן השמים מענישין בעבורם שדמעתם מצויה ומוסרים דינם לשמים, אך תַּלְמִיד חָכָם אפשר שהאדם יפייסהו בדברים ויתרצה וימחול, אך אלו אין להם דעת להתפייס בתחנונים או בדברים שהאדם יצדק עצמו ולכך שלהם קשה יותר מן תַּלְמִיד חָכָם. ומה שאמר תַּחַת יַד יִשְׁמָעֵאל וְלֹא תַּחַת יַד עַכּוּ"ם, כי בעכו"ם יש שנאת הדת יותר, ועוד משום מעשה שהיה.
כָּל חֹלִי וְלֹא חֹלִי מֵעַיִם. נראה לי לאו בחולי השלשול איירי, אלא בכאב שיהיה בבטן שזה אינו ניכר מבחוץ והרואין אין מתפעלים כל כך למהר לו ברופא ועסק רפואות, ואפשר מה דביני וביני יצא נזק אל החולה מחמת התרשלות. ונראה לי בס"ד כי רבותינו ז"ל רמזו באלה הדברים מוסר לאדם על חולי הנפש, והיינו דְחֹלִי מֵעַיִם רמז על עונות הנמשכים מאכילה ושתיה בתענוגים ומותרות, אשר מאלה יהיה ליצר הרע חבלים חזקים למשוך את האדם לבור שחת לקלקל מעשיו, גם מֵיחוּשׁ רֹאשׁ רמז לבלול המוח במחשבות רעות ופגומות, ונכלל במיחוש הראש גם הגאוה שהיא בראש, לכך מצנפת כהן גדול מכפרת על גאוה, גם כְּאֵב לֵב רמז להרהורי עבירה דאמרו רבותינו ז"ל הרהורי עבירה קשים מעבירה, גם אמרו רבותינו ז"ל עינא ולבא תרי סרסורי דעבירה אינון, ולזה אמר (במדבר טו, לט) וְלֹא תָתֻרוּ אַחֲרֵי לְבַבְכֶם וְאַחֲרֵי עֵינֵיכֶם וכו', ואמרו אִשָּׁה רָעָה רמז לנפש רשע המתדבקת באדם טוב ומחטיאתו ומאבדתו מן העולם, כאשר קרה ליוחנן כהן גדול ששמש פ' שנה בכהונה ולסוף נעשה צדוקי, ועל זה מברכים כל יום שֶׁלֹּא עָשַׁנִי גּוֹי, שֶׁלֹּא עָשַׁנִי עֶבֶד דהיינו שלא דבקה בנו נפש גּוֹי ונפש עֶבֶד.
כָּל רָעָה וְלֹא אִשָּׁה רָעָה. קשא הוה ליה למימר ולא רָעַת אִשָּׁה כדנקיט באידך, ועוד קשא למה מפליג כל כך בְּאִשָּׁה רָעָה שקשה מכל רעות שבעולם? ונראה לי בס"ד על פי מה שנאמר ביבמות (ס"ג) הֵיכִי דָּמִי אִשָּׁה רָעָה? אָמַר אַבַּיֵּי: מְקַשְּׁטָא לֵיהּ תַּכָּא וּמְקַשְּׁטָא לֵיהּ פּוּמָּא, ופירש רש"י פומא לקלל ולגדף עד זמן סעודה כדי לצערו, רָבָא אָמַר: מְקַשְּׁטָא לֵיהּ תַּכָּא וּמְהַדְּרָא לֵיהּ גַּבָּהּ, פירש רש"י ז"ל מהדרא ליה גבה שלא לאכול עמו ומצערתו עיין שם. ואיכא למידק בזה טובא חדא מה שאלה זו דשאל הֵיכִי דָּמִי אִשָּׁה רָעָה? והלא זה ידוע לכל אדם דאשה המצערת את בעלה בקללות או בקטטות ומריבות זו נקראת בפי העולם אִשָּׁה רָעָה! ועוד קשא למה זכרו אביי ורבא אופנים אלו והלא יש כמה אופנים עוד ברעות האשה, ועוד למה הזכיר מְקַשְּׁטָא לֵיהּ תַּכָּא דהא בזה אין עושה רעה? ועוד לפירוש רש"י דפירש דברי רבא מהדרא ליה גבה שלא לאכול עמו מה רעה יש לבעלה בזה, ולמה יצטער הרבה אם לא תאכל עמו תתבטל במיעוטה? ונראה לי בס"ד דבאמת אם האשה עושה מריבה ומקללת זו נקראת אִשָּׁה קָשָׁה או אִשָּׁה מָרָה, כמו שנאמר (קהלת ז, כו) וּמוֹצֶא אֲנִי מַר מִמָּוֶת אֶת הָאִשָּׁה, וכמו דאיתא התם דא"ל כגון אמך, ומסיק בגמרא דהוות תקיפה מאד, אך תואר אִשָּׁה רָעָה זה ראוי להאמר על אשה הגורמת לבעלה רע בענין האישות, שגורמת לו עון שכבת זרע לבטלה אשר עון זה נקרא רַע, וכמו שאמרו רבותינו ז"ל על פסוק (בראשית לח, ז) וַיְהִי עֵר בְּכוֹר יְהוּדָה רַע וכו', ולכן הגורמת ראיית קרי לבעלה נקראת אִשָּׁה רָעָה על שם עון זה שנקרא עליו שם 'רַע'. ולכן שאל הֵיכִי דָּמִי אִשָּׁה רָעָה? מה גרמא עושה בדבר הנקרא רע. וְאָמַר אַבַּיֵּי : מְקַשְּׁטָא לֵיהּ תַּכָּא וּמְקַשְּׁטָא לֵיהּ פּוּמָּא, פירוש יש מיני מאכלים ומיני משקין שהם מרבים הזרע ומחממים האדם ומעוררין בקרבו אש התאוה של המשגל, והאוכל ושותה מהם יתלהב בתאות התשמיש שאם לא ישמש מוכרח שיראה קרי, וזו האשה מְקַשְּׁטָא לֵיהּ תַּכָּא במיני מאכלין ומשקין אלו כדי שתבער בקרבו אש התאוה, ואחר כך מְקַשְּׁטָא לֵיהּ פּוּמָּא בחירופין ודברי ריבות כדי שלא ישמש עמה וישן חם בהבערת אש התאוה, ואז מוכרח שיצא ממנו שכבת זרע לבטלה שהוא עון הנקרא רע, ולכן היא הגורמת לזה נקראת אִשָּׁה רָעָה. וְרָבָא אָמַר מְקַשְּׁטָא לֵיהּ תַּכָּא כאשר פרשנו במיני מאכל ומשקה המבעירים אש תאות התשמיש, ואחר כך כשהם ישנים מְהַדְּרָא לֵיהּ גַּבָּהּ והוא לשון נקיה, כלומר תובעה לתשמיש והיא מורדת ומסרבת ולא תרצה לשמש עמו וזה בהכרח יראה שכבת זרע לבטלה. או נראה לי דברי רָבָא מְקַשְּׁטָא לֵיהּ תַּכָּא רצונו לומר מקשטת גופה, כי האשה נקראת שלחן כמו שאמרו בגמרא שלחן ערכתי לו וכו', והיינו מקשטת עצמה בתכשיטין נאים כדי לעורר לבו בתאות תשמיש לבא עליה, ואחר כך כשבאין לישן מְהַדְּרָא לֵיהּ גַּבָּהּ שאינה רוצה לשמש ועל ידי כך מוכרח שיראה קרי. נמצא לפי זה אִשָּׁה רָעָה היינו אותה הגורמת לבעלה צער הנפשיי, שגורמת לו להוציא שכבת זרע לבטלה שהוא עון הנקרא רַע, ולזה אמר כָּל רָעָה וְלֹא אִשָּׁה רָעָה שכל צער רעה שתבא לגוף אינה נוגעת לנפש אלא הצער לגוף דוקא וזה יסבול האדם, ורק אִשָּׁה רָעָה כנזכר לעיל שצער שלה נוגע לנפש זו קשה מאד, יען כי בצער הגוף יוצא טובה לאדם שיועיל לו לכפרת עונות, מה שאין כן צער הנפש של אשה רעה הנזכר לעיל אדרבה מגדיל עונות. ולכן דקדק לומר 'וְלֹא אִשָּׁה רָעָה' שלא אמר ולא 'רָעַת אִשָּׁה' דאם הוה נקיט כן הוה משמע על צער הבא מן האשה מצד קטטות ומריבות וקללות שהוא צער גופניי, ועתה נקיט כן ללמדנו שהוא מדבר בצער נפשיי.
יָפָה תַּעֲנִית לַחֲלוֹם, כְּאֵשׁ לִנְעֹרֶת. נראה לי בס"ד אמרו רבותינו ז"ל אֵין חֲלוֹם בְּלֹא דְּבָרִים בְּטֵלִים, לכן תשליך חצי מן אותיות חֲלוֹם שהם אותיות וא"ו מ"ם האחרונים, ותקח חציו שהוא חל ותצרף זה עם אותיות צוֹם למפרע אז עולה בידך צירוף מוצלח, רמז בזה על ידי צום יהיה האדם מוצלח בחלום שיתהפך לטובה, לכך הרמז של מוצלח נעשה על ידי צירוף האותיות בזה ובזה למפרע! גם נראה לי בס"ד 'טוב ונאה התענית לחלום' [1128] עולה כמנין תיבות 'כמו האש לנעורת' [1128] בדקדוק. או הרמז כך 'טוב ונאה תענית לחלום' [1123] עולה במספר תיבות 'כמו אש לנעורת' [1123] בדקדוק. ואומרו כְּאֵשׁ לִנְעֹרֶת עיין מהרש"א ז"ל מה שכתב בטעם הדמיון הזה. ועוד נראה לי בס"ד כי הנעורת היא של פִּשְׁתָּן וידוע שהפשתן הוא גבורה והצמר חסד וכנזכר בזוהר (תזריע דף נ"א ועיין מקדש מלך יעוין שם) ולכן האש שהוא גבורה נאחז תכף בפשתן כי הוא מן במינו, אבל בצמר שהוא חסד אינו נאחז, וכן הענין גבי חלום שהוא בא ממוחין דקטנות שה"ס [שהוא סוד] שמות 'אלהים'. וידוע שביום התענית האדם ניזון ממוחין דקטנות שה"ס שמות אלהים. ולכן האדם בתענית צריך לכוין בשמות אלהים כמנין תעני"ת [930] כמו שאמרו רבותינו ז"ל בשער רוח הקודש (דף ח'). ולכן אמצע ת עני ת יש 'עני' שאותו היום הוא עני ואינו עשיר להיות ניזון ממוחין דגדלות שה"ס (קהלת ז, יב) וְהַחָכְמָה תְּחַיֶּה בְעָלֶיהָ כנזכר בזוהר בשלח. ונמצא כמו שהאש שה"ס גבורה מתאחז בנעורת שה"ס גבורה שהוא מין במינו כן התענית שה"ס הקטנות פועל בחלום שהוא בא מסוד הקטנות לתקנו ולהטיבו, ועל דרך זה אמרו אין הגבורות מתמתקין אלא בשרשם בסוד וסכסכתי מצרים במצרים, ודע דמ"ש נְעֹרֶת ולא אמרו פִּשְׁתָּן? מפני שדרך העולם לשרוף הנעורת שהיא פסולת הפשתן ולא ישרפו הפשתן.
אֵין מַסְפִּיקִין לִכְתֹּב חֲלָלָהּ שֶׁל רָשׁוּת. נראה לי שזה נאמר על מלכים הראשונם אשר היו כל ענייני מלכותם מסורה בידם ובהנהגת דעתם שהכל נעשה ונגמר בבחירתם ובידיעתם, ולכן בשביל תיקון העולם היה נותן להם הקב"ה לב רחב עד אין חקר כדי לסבול ולהכיל בו כל ענייני הממשלה הצריכה לעולם, מה שאין כן עתה כל העניינים מבית ומחוץ מסורת ביד שרים פקידים איש איש על פקודתו וחלוקים לכמה מחלוקות, לכן אין ברוחב לבם חידוש נפלא מאד.
עָבְדוּ לֵיהּ עֶגְלָא תִּלְתָּא. פירש רש"י ז"ל שלישי לבטן. ונראה לי בס"ד הטעם שדקדקו לעשות לכבודו עגלא תלתא שהוא שלישי לבטן, מפני שהיה הוא חכם ואביו רַב אִידִי חכם וגם אביו של רַב אִידִי היה חכם ששמו רַב אַבִּין, כדאיתא לקמן (בפ"ב דף כג:) רַב הוּנָא הֲוָה רָגִיל דַּהֲוָא חָלִיף וְתָנִי אַפִּיתְחָא דְּרַבִּי אַבִּין נַגְּרָא. חָזָא דַּהֲוָא רָגִיל בִּשְׁרָגָא טוּבָא אָמַר: תְּרֵי גַּבְרֵי רַבְרְבֵי נַפְקֵי מֵהָכָא. נַפְקֵי מִינַיְהוּ רַב אִידִי בַּר אַבִּין, וְרַב חִיָּא בַּר אַבִּין נמצא גם אביו של רב אידי היה חכם, לכך רב יהודה שהיה שלישי עבדו ליה עגלא תליתאה. אי נמי נראה לי בס"ד דאיתא בפסחים דף מ"ט רַב אִידִי בַּר אַבִּין נָסִיב כָּהַנְתָּא, וַהֲווּ לֵיהּ תְּרֵי בְּנֵי סְמִיכֵי רַב שֵׁשֶׁת בְּרֵיהּ דְּרַב אִידִי, וְרַב יְהוֹשֻׁעַ בְּרֵיהּ דְּרַב אִידִי, ופירשו הראשונים ז"ל רצונו לומר ראויים לסמיכה אם היו בארץ ישראל. וידוע כי הנסמך בארץ ישראל נקרא 'רַבִּי' בשלשה אותיות, ולכך עשו לכבודו עגלא תילתא. אי נמי עשו כן להורות שעשו זה לכבוד התורה שבו שנקראת אורייתא תליתאי.

Daf 11b



Daf 12a

חַיָּב אָדָם לְמַשְׁמֵשׁ בִּתְפִלִּין כָּל שָׁעָה וְשָׁעָה, קַל־וָחֹמֶר מִצִּיץ. יש להקשות והלא כפי הסוד הציץ מעלתו גדולה מתפלין, שהציץ אורות מוחין דאבא והתפילין אורות מוחין דאימא כנזכר בספר הכונות בדרוש הציצית דרוש ד', ואף על גב שבדרוש התפילין דרוש וא"ו כתב על תפילין דרבינו תם שהוא ממוחין דאבא, כבר פירש רבינו הרש"ש ז"ל הכונה הוא חכמות דבינה, ועיין דברי שלום דף א' שאלה ג'. ואם כן יש להקשות כיון דהציץ הוא במחשבה עליונה צריך ליזהר בו בהסח הדעת יותר מתפילין? ונראה לי בס"ד דאין הכי נמי לפי סודו הציץ עליון יותר אך שפיר עביד קל וחומר, כיון דלפי הנגלה אנו רואין בתפילין מעלה יותר, שיש בו כמה אזכרות ובציץ אזכרה אחת עבדינן קל וחומר לפי הנגלה. ומ"ש הִלְכָּךְ, מִידְכַּר דָּכִיר לְהוּ, נראה לי בס"ד כפל הלשון לרמוז על סדר רש"י וסדר רבינו תם דבשניהם צריך להזהר, ואפילו אם שניהם עליו יזהר בשתיהם ולא סגי ברש"י לחוד, ואף על גב שהוא מברך על רש"י בלבד.
הִלְכְתָא רַבָּתִי לְשַׁבָּת. נראה לי בס"ד הא דנקיט לשון זה ללמדנו שמצות שבת שקולה כנגד כל מצות שבתורה, ולכן המחלל שבת בפרהסיא מומר לכל התורה כולה, נמצא כל השומר הלכה אחת מהלכות שבת כאלו שמר כל תרי"ג מצות, דהיינו גם שאר תרי"ב מצות, ולזה קורא להלכה דשבת הִלְכְתָא 'רַבָּתִ"י' אותיות תרי"ב, כי השומר אותה כאלו שמר גם שאר תרי"ב מצות!
שַׁבָּת הִיא מִלִּזְעֹק, וּרְפוּאָה קְרוֹבָה לָבוֹא. נראה לי בס"ד על פי מה שכתב רבינו האר"י ז"ל בתפלת משה רבינו ע"ה על מרים (במדבר יב, יג) אֵל נָא רְפָא נָא לָהּ, שהמתיק בזה חמשה חסדים והג' שבדעת ז"א ועל ידי זה נמתקו הגבורות ונתרפאה עד כאן לשונו, נמצא הרפואה תהיה מן מתוק הגבורות בחסדים. וידוע כי בשבת עת רצון ויש בלאו הכי מיתוק הגבורות ולכן היום אין צריך לזעוק כמו שזעק משה רבינו ע"ה בְּאֵל נָא רְפָא נָא לָהּ כדי למתק הגבורות ולהמשיך הרפואה, אלא רְפוּאָה קְרוֹבָה לָבוֹא בלאו הכי מחמת עצומו של יום. או יובן בס"ד לפרש אומרו קְרוֹבָה לָבוֹא, כי ידוע שהרפואה תמשך מן יו"ד שה"ס [שהנה סוד] אצילות, כמו שאמרו רבותינו ז"ל על פסוק (תהלים מא, ד) הֳ' יִסְעָדֶנּוּ עַל עֶרֶשׂ דְּוָי. וידוע שבארץ ישראל שפע האצילות יתלבש בבריאה והבריאה ביצירה וזהו בארץ ישראל, אבל בחוץ לארץ יהיה עוד התלבשות היצירה בעשיה, אמנם בשבת לא יהיה התלבשות ביצירה אלא נקבל מן הבריאה בלתי התלבשות היצירה, וז"ש וּבַּיּום הַשְּׁבִיעִי נִתְעַלָּה וְיָשַׁב עַל כִּסֵּא כְבודו שהוא הבריאה שנקרא כסא הכבוד, ולכן אומרים רְצֵה וְהַחֲלִיצֵנוּ בשבת וכנזכר בספר הכונות. נמצא בשבת רפואה הבאה מן האצילות שה"ס יו"ד וסוד חכמה היא קְרוֹבָה לָבוֹא אצלינו יותר מימי החול, כי אין בשבת התלבשות ביצירה וכל שכן בעשיה, ולכן אין זעקה בשבת שזעקה היא בסוד היצירה שה"ס קול, ולזה אמר שַׁבָּת הִיא מִלִּזְעֹק, וּרְפוּאָה קְרוֹבָה לָבוֹא כי אין התלבשות ביצירה, גם רצונו לומר אם תכבדו השבת מלזעוק בו אז בשכר זה ישועה קְרוֹבָה לָבוֹא.
וְרַבִּי מֵאִיר אוֹמֵר: יְכוֹלָה הִיא שֶׁתְּרַחֵם. בתיבת הִיא רמז על פסוק (במדבר יב, יג) אֵל נָא רְפָא נָא לָהּ, שבו מיתק משה רבינו ע"ה הגבורות כדי לרפא את מרים כנז"ל. וידוע שיש שם אחד מצורף מכל אותיות פסוק הנזכר [וַיִּצְעַק מֹשֶׁה אֶל הֳ' לֵאמֹר אֵל נָא רְפָא נָא לָהּ] מסוגל לרפואת החולה, וכותבין לו בקמיע ויש מטפים מים לתוך הכוס ומכוונים בכל טיפה אות אחת מן השם של פסוק ומשקין את החולה. ובזה פרשתי בס"ד דקדוק תיבת 'לֵאמֹר' בפסוק הנזכר, ויבא נכון על דרך מ"ש רבותינו ז"ל בפסוק (בראשית כח, כ) וַיִּדַּר יַעֲקֹב נֶדֶר לֵאמֹר, מה תלמוד לומר לֵאמֹר? אלא לֵאמֹר לדורות שממנו ילמדו לידור בעת צרה ע"כ. ולזה אמר (במדבר יב, יג) וַיִּצְעַק מֹשֶׁה אֶל הֳ' לֵאמֹר, לדורות שילמדו ממנו לרפאות החולה בדברים אלו אֵל נָא רְפָא נָא לָהּ. ולזה אמר יְכוֹלָה הִיא שֶׁתְּרַחֵם רמז בתיבת 'הִיא' על פסוק הנזכר שהוא חמשה תיבות ויש בהם י"א אותיות וסימנם הִי"א, וז"ש יְכוֹלָה הִי"א סגולת פסוק הנזכר שֶׁתְּרַחֵם מאליה מחמת קדושת השבת אף על פי שאין מזכירים בפה.

Daf 12b

כִּי הֲוָה אַזְלִינָן בַּתְרֵיהּ דְּרַבִּי אֱלִיעֶזֶר לְשִׁיּוּלֵי בִּתְפִיחָה, זִמְנִין אָמַר לֵיהּ: הַמָּקוֹם יִפְקָדְךָ לְשָׁלוֹם. נראה לי בס"ד הטעם שקורין לחולה תְפִיחָה על פי מה שרבותינו ז"ל בשער הפסוקים בפסוק (תהלים מא, ד) הֳ' יִסְעָדֶנּוּ עַל עֶרֶשׂ דְּוָי כָּל מִשְׁכָּבוֹ הָפַכְתָּ בְחָלְיוֹ, שהחכמה שהיא 'יו"ד' שבשם כשהוא מסתלק מן האדם נעשית לו 'דְּוָ"י' שהוא הפך יו"ד שהיתה מחיה אותו ועל כן נפל בחולי. גם יו"ד [10] מספרה 'עשר' נהפכה ונעשית 'עֶרֶ"שׂ' רמז על המטה ששוכב עליה בְחָלְיוֹ. ולכן כדי שיתרפא אז הֳ' יִסְעָדֶנּוּ עַל עֶרֶשׂ דְּוָי, שאז כָּל מִשְׁכָּבוֹ שהם הער"ש והדו"י הָפַכְתָּ לו בְחָלְיוֹ לטוב שנעשים עש"ר ויו"ד ועי"כ מתרפא עי"ש. וידוע שנקוד הפת"ח הוא בחכמה, ולכן החולה שהיה לו החולי מחמת שאור החכמה נסתלק ממנו ונהפך לו היו"ד שהיא חכמה לאותיות דו"י ועשר לערש, כן נהפך ה פת"ח שה"ס [שהוא סוד] חכמה לאותיות תפח, לכן נקרא החולה תְפִיחָה ומוסיפין לו אותיות י"ה בתוך תפח לסימן טוב, מפני כי אותיות י"ה הם חכמה ובינה וידוע שהחכמה תמשך בהתלבשות הבינה, ולכן אין קורין אותו בשם 'תפח' שהוא הפך הפתח להדיה פן יבולע חס וחלילה בקריאת השם שקורין על עצמו ממש, ולכן מכניסין בזה השם אותיות 'יה' שהם חו"ב [חכמה ובינה] לסימן טוב, להורות שימשך לו אור החכמה בהתלבשות הבינה ויתרפא.
אָמַר לֵיהּ: הַמָּקוֹם יִפְקָדְךָ לְשָׁלוֹם. נראה לי בס"ד כיון בראשי תיבות אלו לשם קדוש שהוא שם מ"ד מן ע"ב שמות של וַיִּשַׁע וַיָּבֹא וַיֵּט ונקרא יל"ה ראשי תיבות הַ מָּקוֹם יִ פְקָדְךָ לְ שָׁלוֹם, ומ"ש לפעמים רַ חֲמָנָא יִ דְכְּרִינָךְ לִ שְׁלָם, כיון בזה ראשי תיבות רָחֵל יַעֲקֹב לֵאָה שמהם יצאו כל ישראל שיגין זכותם.
שֶׁאֵין מַלְאֲכֵי הַשָׁרֵת מַכִּירִין בְּלָשׁוֹן אֲרַמִּי. הקשו התוספות דאפילו מחשבה שבלב האדם יודעין ואיך לָשׁוֹן אֲרַמִּי אין מכירין? והקשה הרב פתח עינים ז"ל דמוכח מהכתובים ומאמרי רבותינו ז"ל דאין יודע המחשבות אלא הקב"ה לבדו? ונראה לי בס"ד דמחשבה של אדם בדברים שהוא מוציא בפיו יודעים מלאכי השרת, כי כיון שהדברים אלו מוציאם בפיו יכולים להשיג על ידי קדושתם מה מחשב בלבו בדברים אלו, אך מחשבה גרידה שמחשב בלבו ואין מוציא הדברים בפיו לא יכיר בזה אלא הקב"ה לבדו והוא חילוק נכון וישר. ובזה יתורץ הקושיא גם על רבינו מהר"ם אלשי"ך ז"ל בפסוק (בראשית לב, ג) וַיִּשְׁלַח יַעֲקֹב מַלְאָכִים לְפָנָיו אֶל עֵשָׂו אָחִיו, שפירש שלח מלאכים שהם מכירים אם דברים שידבר עשיו פיו ולבו שוים בהם או לאו, וגם על הרב ז"ל תגדל קושית הרב פתח עינים ז"ל ובזה החילוק יבא נכון.
הֵיכִי עָבִיד הָכִי? וְהָאָמַר רַב יְהוּדָה: לְעוֹלָם אַל יִשְׁאַל אָדָם צְרָכָיו בְּלָשׁוֹן אֲרַמִּי. והנה לפי החרדה הזאת שחרד הש"ס על רבי אליעזר הֵיכִי עָבִיד הָכִי הדבר יפלא על כמה תפילות ותחינות שיש בידינו בלשון תרגום, דלפי זה קשא למה תיקן ר' שמעון בר יוחאי תפלה בעת הוצאת ספר תורה בְּרִיךְ שְׁמֵהּ דְּמָרֵא עָלְמָא בלשון תרגום? וכן יש להתפלאות בנוסח רַחֲמָנָא [רַחֲמָנָא אִדְכַּר לָן קְיָמֵהּ דְּאַבְרָהָם רְחִימָא בְּדִיל וַיַּעֲבר וכו'] שתקנו אנשי כנסת הגדולה בסליחות על סדר אלפא ביתא בלשון תרגום, וזה הנוסח של רַחֲמָנָא וכו ' הוא גדול מכל שאר הסליחות כי הוא בעתיק וכנזכר בסדור הרש"ש ז"ל, וכן מקומו יגיד על מעלתו כי נאמר ראשון לכולם, ועוד תיקנו בסוף הסליחות מָרַנָא דְבִשְׁמַיָּא וּמַחֵי וּמַסֵּי בלשון תרגום? והנה מלבד זה יש להקשות נמי על לשון זוהר הקדוש ותיקונים ואדרא למה דברו בם בלשון תרגום והלא כל דברי התנאים במשנה וברייתא בלשון הקודש אמורים? ועל זה נראה לי בס"ד על פי מה שכתב רבינו האר"י ז"ל בספר הכונות בענין הקדיש, הטעם שנאמר בלשון תרגום מפני שהקליפות מבינים בלשון תרגום, ובהיותנו אומרים השבח הגדול והקדוש הזה בלשון שהם מבינים אותו אז הם נכנעים ואינם עולים וכו' יעוין שם. ולפי זה לכך דבר רבי שמעון בר יוחאי כל הסודות ורזין עילאין בלשון תרגום שמבינים הקליפות כדי להכניע הקליפות, כי כח רזין עלאין הוא רב מאד ובשמעם דברים עליונים אלו שאומרים התחתונים הם נכנעים. ובזה מובן הטעם מה שייסד רבינו האר"י ז"ל פיוטין בשבת בלשון תרגום, מפני שמדבר בם ברזין עלאין ואז נכנעים הקליפות בשמעם רזין עלאין אלו ובפרט שהוא יום שבת. ולפי זה אמרתי בס"ד שגם קושיא הנזכר אשר נתקשיתי בנוסח רַחֲמָנָא שבסליחות נתרצה שפיר, שתיקנו אותה בלשון תרגום שיבינו הקליפות, מפני כי בנוסח זה אומרים תחילה אִידכַּר לָן קְיָמֵהּ דְּאַבְרָהָם וְיִצְחָק וכו' ובזה יועיל שלא יתקנאו הקליפות בעד שאר סליחות שאומרים בהם כמה בקשות, מפני כי תחילת הכל אנו אומרים שאין מכח מעשינו אנחנו באים לבקש ולהתחנן אלא רק בזכות אבותינו ושאר צדיקים כורתי ברית, ולכן בסוף הסליחות גם כן שאנחנו אומרים שאנחנו מתחננים כְּעַבְדָּא דְּמִתְחַנֵּן לְמָרֵיהּ וכו' וְלֹא בְּכֹחַ מַעֲשֵׂינוּ, גם זה נתקן בלשון תרגום לסתום פה המקטרגים על דרך האמור, וכן נוסח וִיהֵא רַעֲוָא שאומרים קודם סעודה [וִיהֵא רַעֲוָא מִן קֳדָם עַתִּיקָא קַדִּישָׁא דְכָל קַדִּישִׁין וכו'] נתקן בלשון תרגום, מפני שכל בקשה זו היא מיוסדת בעבור השתלשלות השפע למעלה במדות העליונות ודרך אגב אנחנו מבקשים לעצמינו בסוף הדברים, והנה הקליפות בשמעם שאנחנו מתפללים בעד מידות העליונות נכנעים ולא יתקנאו ולא יקטרגו עלינו, ועל נוסח בְּרִיךְ שְׁמֵהּ דְּמָרֵא עָלְמָא יש ליישב.
שַׁאנִי חוֹלֶה דִּשְׁכִינָה עִמּוֹ. קשא ומה בכך אם היה אומר לשון הקודש כל שכן הוא דעדיף טפי ומה הכרח היה לו לדבר תרגום? ונראה לי בס"ד דאמר לשון תרגום כדי להודיע לחולה שהשכינה עמו ולכך הוא מתפלל בלשון תרגום, וכיון דיתברר לחולה דשכינה עמו יתחזק לבו שיבין שֶׁהֳ' יִסְעָדֶנּוּ עַל עֶרֶשׂ דְּוָי. או נראה לי בס"ד שהיה מדבר בלשון זה שמבינים אותו אשתו ובניו ובני ביתו ויהיה להם נחת רוח ושמחה בברכה זו ויענו אמן, יען כי נראה באותו זמן של האמוראים גם בארץ ישראל היו מדברים בלשון תרגום וכן תלמוד ירושלמי לשון תרגום מה שאין כן המשנה.
רַבִּי נָתָן אוֹמֵר: קָרָא וְהִטָּה, וְכָתַב עַל פִּנְקָסוֹ: אֲנִי, [יִשְׁמָעֵאל בֶּן אֱלִישָׁע] קָרִיתִי וְהִטִּיתִי נֵר בְּשַׁבָּת, לִכְשֶׁיִּבָּנֶה בֵּית הַמִּקְדָּשׁ, אָבִיא חַטָּאת שְׁמֵנָה. קשא אם כתב בשביל שלא ישתכח הדבר ממנו, כיון דכתב אֲנִי, יִשְׁמָעֵאל בֶּן אֱלִישָׁע קָרִיתִי וְהִטִּיתִי נֵר בְּשַׁבָּת די בזה ולמאי נצרך לכתוב לִכְשֶׁיִּבָּנֶה בֵּית הַמִּקְדָּשׁ, אָבִיא חַטָּאת שְׁמֵנָה? ועוד למה כתב 'שְׁמֵנָה' דהא ודאי חייב להביא מן המובחר כמו שכתב הרמב"ם ז"ל בהלכות איסורי מזבח? ונראה לי בס"ד שני תירוצים בזה כל תירוץ בנוי על יסוד אחד הפך השני, והוא דאמרו רבותינו ז"ל (מנחות דף קי.) כָּל הַקּוֹרֵא בַּפַּרְשַׁת עוֹלָה כְּאִלּוּ הִקְרִיב עוֹלָה, דִּכְתִיב (ויקרא ז, לז) זֹאת הַתּוֹרָה לָעֹלָה לַמִּנְחָה וְלַחַטָּאת וְלָאָשָׁם וְלַמִּלּוּאִים וּלְזֶבַח הַשְּׁלָמִים, ורבא אמר כָּל הַקּוֹרֵא בַּתּוֹרָה לֹא צָרִיךְ לֹא עוֹלָה וְלֹא חַטָּאת! ודייק לה מדכתיב לָעֹלָה לַחַטָּאת וכו' שהטיל למ"ד בנקוד פת"ח בכל חד וחד דהוי במקום לֹא. ופרשתי בס"ד נפקא מינה בין שני ביאורים אלה, למאן דאמר כאלו הקריב אם עבר אדם על חטא בזמן הזה וקרא בפרשת החטא לא הוי קריאתו קרבן ממש, דהא 'כְּאִלּוּ' קאמר בכף הדמיון ואינו ממש, ולכן כשיבנה בית המקדש צריך להביא קרבן אף על פי שכבר קרא פרשת החטא. אבל מאן דאמר אין צריך לא עולה ולא חטאת סבירא ליה בזמן הזה דליכא קרבן תועיל קריאת התורה במקום קרבן ממש, ואם כן כשיבנה בית המקדש לא יביא קרבן דהוי חולין לעזרה, כיון שנפטר לגמרי בקריאתו בזמן הזה שאין ספק בידו להביא קרבן, על דרך שאמרו בבשר נחירה כין שהותרה הותרה, וכיוצא בזה אמרו ההולך ממקום למקום ושלמו מעותיו ולא נשאר בידו להתפרנס, הרי נוטל לקט שכחה ופאה וכשחזר לביתו פטור מלשלם, כי עני היה באותה שעה. וכן זה כיון שנפטר בזמן הזה בקריאה לגמרי לא יתחייב לעתיד. ונמצא דנפקא מינה בענין ב' דרשות אלו טובא! ושוב ראיתי לחקרי לב (א"ח סי' ב') שנתעורר אם יתחייב קרבן לעתיד, ופשיט לה מעובדא דרבי ישמעאל בן אלישע דיתחייב יעוין שם. נמצא על פי המונח הזה שעשינו בסברת רבא פטור מן הקרבן לעתיד לבא, לכך נתחכם רבי ישמעאל בן אלישע לחייב עצמו בפנקסו בפירוש לִכְשֶׁיִּבָּנֶה בֵּית הַמִּקְדָּשׁ, אָבִיא חַטָּאת שְׁמֵנָה, כדי שיוכל להביא בבנין בית המקדש מחמת חיוב שלו שחייב עצמו בזה, ואף על גב דקיימא לן חטאת ואשם אין באין כנדר ונדבה וכמו שכתב הרמב"ם במעשה הקרבנות פרק י"ד, אפשר שהוא כתב זאת קודם שקרא בפרשה דאז עודנו חייב, ואף על גב דדעתו לקרות בודאי אחר כך, עם כל זה כיון שלא קרא עדיין וכתב זאת הרי הוא מגלה דעתו בזה שהקריאה לא תפטרנו לגמרי מכל וכל אלא יתחייב להביא בבנין בית המקדש, וכל זה התירוץ בנוי על פי סברת רבא אבל למאן דאמר כאלו וכו' הרי זה חייב בלאו הכי בבנין בית המקדש ולמאי אצטריך לכתוב? ולזה נראה לי בס"ד על פי מ"ש בבבא קמא (קט:) תנו רבנן מנין לכהן שבא ומקריב קרבנותיו בכל עת ובכל שעה שירצה תלמוד לומר (דברים יח, ו) וּבָא בְּכָל אַוַּת נַפְשׁוֹ וְשֵׁרֵת, ומנין שעבודתה ועורה שלו תלמוד לומר (במדבר ה, י) וְאִישׁ אֶת קֳדָשָׁיו לוֹ יִהְיוּ, ופירש רש"י מנין לכהן שנדר קרבן או שהיה מוטל עליו חטאת ואשם חובה מקריב אף במעמד שאינו שלו? ומנין שעבודתה ועובר הפירוש הבשר והעור? עיין שם. נמצא כהן שנתחייב חטאת הוא עצמו מקריב חטאתו ואינו נותן הבשר והעור לכהנים אנשי משמר אלא הכל שלו, נמצא לפי זה רבי ישמעאל בן אלישע שחייב להביא חטאת בבנין בית המקדש מכל מקום כיון שהוא עצמו כהן אינו חייב ליתן הקרבן לאנשי משמר להקריבו, אלא הוא בעצמו יכול להקריבו ויהיה הבשר והעור שלו, ולכך עתה נדבה רוחו לכתוב על פנקסו שהוא מתחייב 'להביא' קרבן חטאת דהיינו להביא לאנשי משמר, ולא כתב 'להקריב' חטאת דמשמע שהוא יקריב בידו אלא אמר אביא רצונו לומר לאנשי משמר כדי שהם יזכו בבשרה ועורה ואני לא נהנה ממנה, ולכך פירש שְׁמֵנָה דאף על גב כי בשרה מן הדין שלי וכיון דשלי אין אני מחוייב להביא שְׁמֵנָה, עם כל זה אני מתנדב להביא שְׁמֵנָה להרווחת אנשי משמר, גם אמר שְׁמֵנָה רצונו לומר מובחר מן המובחר.

Daf 13a

מַעֲשֶׂה בְּתַלְמִיד אֶחָד שֶׁשָּׁנָה הַרְבֵּה, וְקָרָא הַרְבֵּה, וְשִׁמֵּשׁ תַּלְמִידֵי חֲכָמִים הַרְבֵּה, וּמֵת בַּחֲצִי יָמָיו וְהָיְתָה אִשְׁתּוֹ נוֹטֶלֶת תְּפִלָּיו. הקושיא ידועה הלא כל טענתה היתה מעסק התורה ולמה נטלה התפילין עמה? ועוד יש להקשות אומרה שָּׁנָה הַרְבֵּה וְקָרָא הַרְבֵּה ואין זה סדר הלימוד, דהוה ליה למימר קָרָא הַרְבֵּה וְשָּׁנָה הַרְבֵּה? ונראה לי בס"ד דאמרו רבותינו ז"ל במנחות המניח תפילין מאריך ימים שנאמר (ישעיהו לח, טז) הֳ' עֲלֵיהֶם יִחְיוּ, וכתבנו בחדושינו דאיירי במניח כל היום שעושה טפי מחיוב, גם ידוע מ"ש רבותינו ז"ל על פסוק (משלי ג, טז) אֹרֶךְ יָמִים בִּימִינָהּ, למיימינים בה אֹרֶךְ יָמִים איכא וכל שכן עֹשֶׁר וְכָבוֹד, ולמשמאילים עֹשֶׁר וְכָבוֹד איכא אֹרֶךְ יָמִים ליכא. ופירשו הראשונים ז"ל מיימינים שלומדים תורה לשמה, משמאילים שלא לשמה. ובזה מובן הטעם שהייתה נוטלת תפיליו, דבלאו הכי יש להשיב על טענת דהיה לומד שלא לשמה דהיינו בשביל אֹרֶךְ יָמִים, משום דכתיב בה (דברים ל, כ) כִּי הוּא חַיֶּיךָ וְאֹרֶךְ יָמֶיךָ, וכיון שהוא מתכוין לכך הוה ליה שלא לשמה ולכך לא היה לו אֹרֶךְ יָמִים, לכך היתה נוטלת תפיליו שהיה מניחם כל היום שיספיק זה לזכות לְאוֹרֶךָ יָמִים מחמת כן, וזהו הוכחה שלא היה לומד תורה אלא לשמה, דאי משום אֹרֶךְ יָמִים הא יש לו זה מחמת תפיליו ולא אצטריך ללמוד תורה בשביל זה. והנה ראתה בדעתה שעדיין יש להשיב על דבריה ולומר אולי היה לומד תורה בשביל עֹשֶׁר וְכָבוֹד, דהיינו שיקראוהו רבי ויעטרוהו בזהובים בשביל רוב חכמתו והו"ל תורה שלא לשמה, ולכך לא זכה לְאוֹרֶךָ יָמִים מכוחה, לכן נתחכמה לומר בטענתה בַּעֲלִי שֶׁשָּׁנָה הַרְבֵּה וְקָרָא הַרְבֵּה שהקדימה לימוד המשנה שהוא תורה שבעל פה ללמוד המקרא לומר אף על פי ששנה הרבה ונעשה תלמיד חכם מארי דתלמודא עם כל זאת לא עזב לימוד המקרא, שהיה דרכו ללמוד מקרא גם כן ואם הוא כל כונתו בעסק לימודו כדי להתחכם שיקראוהו רבי ויעטרוהו בזהובים למה ילמוד מקרא שאין מוסיף חכמה וחריפות מן גרסת המקרא? והיה לו ללמוד תורה שבעל פה דוקא כדי שעל ידי רוב לימודו בה יוסיף חכמה ודעת, ואז ממילא יוסיף כבוד וממון שיכבדוהו ויעטרוהו בזהובים כפי ערך רוב חכמתו, אלא ודאי הוא כל לימודו לשם שמים ולכן גם אחר ששנה הרבה בתורה שבעל פה עודנו מרבה בלימוד המקרא גם כן! ועוד הוסיפה לומר שמש תלמיד חכם הרבה דגם כן זו הוכחה דאינו רודף אחר הכבוד. ועוד נראה לי בס"ד שלקחה תפיליו כדי שלא יאמרו לה אף על פי שעסק בתורה הרבה לא היתה מחשבתו וכונתו רצויה, שלא היה לו יראת שמים בקרבו ולכן לא הגין עליו זכות התורה, לכך לקחה תפיליו שהיה לובשם כל היום כולו והם הוכחה על יראת שמים, כמו שכתבו הראשונים ז"ל טעם תפילין של ראש כנגד המוח ושל יד כנגד הלב, כדי שנשעבד המחשבה שבמוח והכונה שבלב לעבודת הבורא יתברך, ואם כן תפילין אלו שהיה מניחם כל היום מוכח שלא היתה מצוה זו אצלו כמו מצות אנשים מלומדה, ומעשיו יעידון שהיה לו יראת שמים, וממילא משמע דמחשבתו וכונתו בעסק התורה היה לשם שמים וראוי שיגין עליו זכות התורה להאריך ימים.
בָּרוּךְ הַמָּקוֹם שֶׁהֲרָגוֹ, שֶׁלֹּא נָשָׂא פָּנִים לַתּוֹרָה. נראה לי בס"ד הא דנקיט לשון זה ולא אמר שֶׁעָבַר עַל דִּבְרֵי תּוֹרָה? והוא כי ידוע דתורה שבעל פה שהיא המסורת שקבלו רבותינו ז"ל נקראת פָּנִים לַתּוֹרָה שבכתב, ולכן אמרו על תורה שבעל פה שבעים פנים לתורה. ופרשתי בס"ד במקום אחר, לכך מי שהוא עניו ושפל זוכה לכוין לפנים של תורה, כי שפל ראשי תיבות ש בעים פ נים ל תורה, והנה כפי הקראים דאזלי בתר פשט המקרא (ויקרא יח, יט) וְאֶל אִשָּׁה בְּנִדַּת טֻמָאָתָהּ לֹא תִקְרַב, דמשמע דוקא בְּנִדַּת טֻמָאָתָהּ הא בימי לבונה מותר, אך רבותינו ז"ל קבלו בתורה שבעל פה שהיא הפנים דמשום הכי תהיה בנדתה קא משמע לן בהווויית נדתה תהא עד שתבא במים. ולזה אומר שֶׁלֹּא נָשָׂא פָּנִים לַתּוֹרָה שלא לקח קבלת הפנים היא תורה שבעל פה לתורה שבכתב שהוא המקרא. אי נמי נראה לי בס"ד אומרו פָּנִים לַתּוֹרָה על המסורת של רבותינו ז"ל, והוא דידוע תורה שבכתב שהיא בסוד חסד נקראת מים, ותורה שבעל פה שה"ס [שהוא סוד] גבורה נקראת אש, והנה אותיות תּוֹרָה במילואם כזה ת" ו ו" ו ר י"ש ה" א אותיות המילוי שהם פנימיות הפשוט המה אותיות 'וי"ו אש' רמז לתורה שבעל פה שנקראת 'אש' ויש בה 'ששה' סדרים כמנין וי"ו, ונרמז אות וי"ו במלוי י ו "ד כדי שיהא מספרו כ"ב כמנין כ"ב אותיות התורה, נמצא המסורת שהיא בעל פה הנקראת אש נרמזה בפנימיות אותיות התורה, וז"ש לֹּא נָשָׂא פָּנִים לַתּוֹרָה 'פָּנִים' דייקא 'לַתּוֹרָה' דייקא.
מִטָּה חֲדָא הַוְיָא. מקשים אפילו הכי איך טעה אותו התלמיד בכך? ולפי דברי הרשב"א הטעם נכון כי דרכם היה לטבול הנשים קודם שבעה נקיים בשביל טומאה וטהרה של מגע אוכלין, ובזה טעה שחשב נהי דלא מהניא טבילה זו לענין ביאה תהני לענין מגע.
אַף אָנוּ מְחַבְּבִין אֶת הַצָּרוֹת, אֲבָל מַה נַּעֲשֶׂה, שֶׁאִם בָּאנוּ לִכְתֹּב, אֵין אָנוּ מַסְפִּיקִין. פירש רש"י ז"ל לפי שהם תדירות. נראה לי כונתו מפני שיזדמן לפעמים נעשה נס בהצלתם ביום י"ג אדר, ואחר כך עוד בא צרה אחרת ונעשה הנס גם כן בי"ג אדר, ואחר כך עוד בא צרה ונעשה גם כן הנס בי"ג אדר, אם כן עתה באיזה נס מאותם הנסים יתלו השמחה של אותו היום?! אי נמי לפי שהם תדירות כשבאים צרות אחרונות נשכחות הראשונות, דלא נחשבים הראשונות צרה לגבי אחרונות ואיך נקבע עליהם זכרון הנס מעיקרא, ומ"ש דָּבָר אַחֵר: אֵין שׁוֹטֶה נִפְגָּע זה קאי על חסרונות המגיעים לנפש, ואומרו אֵין בְּשַׂר הַמֵּת מַרְגִּישׁ בְּאִזְמֵל קאי על חסרונות הגוף בלבד.
בְּרַם, זָכוּר הָאִישׁ הַהוּא לְטוֹב, וַחֲנַנְיָה בֶּן חִלְקִיָּה שְׁמוֹ. נראה לי בס"ד הכונה לומר שמו נאה לו על חכמתו ובינתו שהיתה עליונה על אנשי דורו, כי שפע חכמה ובינה בא מן אותיות י"ה שם, ולכך נקרא חֲנַנְיָה אותיות 'חנן י"ה' וכן בא חִלְקִיָּה ' חלק י"ה'. ועוד נראה לי בס"ד לרמוז חֲנַנְיָה בֶּן חִלְקִיָּה עם הכולל עולה [329] שב"ט כמנין נִזְכַּר לְטוֹבָה [329], ולזה אמר זָכוּר הָאִישׁ הַהוּא לְטוֹב, וַחֲנַנְיָה בֶּן חִלְקִיָּה שְׁמוֹ רצונו לומר שמו מורה שיהיה נִזְכַּר לְטוֹבָה.
שֶׁאִלְמָלֵא הוּא, נִגְנַז סֵפֶר יְחֶזְקֵאל, שֶׁהָיוּ דְּבָרָיו סוֹתְרִין דִּבְרֵי תּוֹרָה. נראה לי בס"ד כי בודאי גם קודם שדרשו חֲנַנְיָה היו כל חכמי ישראל מודים שאין בדבריו שום טעות, כי הוא נביא אמת ורק דבריו לא היו מובנים להם מקוצר המשיג, אך היו מוכרחים לגנוז מפני המינים שהיו יראים פן ירגישו בקושיות אלו ויקשו להם ואין יודעים להשיב ובזה יסתכנו, שכן היה דרכם שהמנוצח בויכוחים יסתכן ביד המנצחים אך אחר שדרשו שנמצא בידם תשובה אז לא נשאר להם פחד מן המינים. ונראה לי בס"ד לומר דאפשר היה לְחֲנַנְיָה בֶּן חִלְקִיָּה איזה ניצוץ מן יחזקאל הנביא ע"ה או איזה שייכות עמו, ולכך מכל חכמי ישראל לא נמצא מי שיתעורר לדרוש דבריו אלא הוא, דהא נראה שאין דברי הדרשה עמוקים מאד ובנקל היה לחכמי הדור לכוין ולהשיג דברים אלו, ורק מן השמים היה הדבר הזה דחנניה לבדו ישיג זה. ונראה לי בס"ד דנרמז זה בריש יחזקאל דכתיב (יחזקאל א, ג) הָיֹה הָיָה דְבַר הֳ' אֶל יְחֶזְקֵאל וכו', כפל הלשון היה היה מורה על שני הוויות שנתהוה הספר, אחת בימי יחזקאל ואחת בימי חֲנַנְיָה שֶׁאִלְמָלֵא הוּא היה נִגְנַז ועתה נתחדש. והנה מספר יְחֶזְקֵאל בֶּן בּוּזִי הַכֹּהֵן עם האותיות עולה [329] שכ"ח כמנין חֲנַנְיָה בֶּן חִלְקִיָּה [328], רמז שהוא עתיד לפרש דבריו, ובזה יובן רמז הכתוב (יחזקאל כט, כא) בַּיּוֹם הַהוּא אַצְמִיחַ קֶרֶן לְבֵית יִשְׂרָאֵל וּלְךָ אֶתֵּן פִּתְחוֹן פֶּה בְּתוֹכָם, והיינו קֶרֶן [350] עולה מספר חֲנַנְיָה יְרֵא ה' [360], ועל ידי קֶרֶן הזה אֶתֵּן לְךָ פִּתְחוֹן פֶּה בְּתוֹכָם כי הוא יפרש דבריך הסתומים. ומה שֶׁהֶעֱלוּ לוֹ שְׁלֹשׁ מֵאוֹת גַּרְבֵי שֶׁמֶן לא היה צריך כל כך ואפילו לחד ממאה, ורק הם חרדו חרדה גדולה לעשות הכנה כזאת לכבוד דברי הנבואה, והעלו שמן זית לאכול כדי שיתפקח ויתחכם, והוא לא הוצרך לכל זה אלא תיכף כשישב בעליה דרשן.

Daf 13b



Daf 14a

הָאוֹחֵז סֵפֶר תּוֹרָה עָרֹם, נִקְבָּר עָרֹם. עיין בתוספות מה שכתב בזה [קצת משמע דלאו דווקא ספר תורה דהא כל כתבי הקדש תנן במסכת ידים שמטמאין את הידים], ועדיין צריך לומר למה אמר נקבר הוה ליה למימר נשאר ערום או הרי הוא ערום וקבורה מאן דכר שמה? ונראה לי בס"ד דידוע הטעם שכר מצות בהאי עלמא ליכא, מפני שהמצוה נצחית ואין כבוד למצוה שיהיה שכרה פוסק ואינו נצחי לכך יקבלנו בעולם הבא ששם השכר נצחי, נמצא לפי זה נמנע השכר מעולם הזה בשביל 'כבוד המצוה' על כן זה הָאוֹחֵז סֵפֶר תּוֹרָה עָרֹם שאינו מכבד המצוה יתנו לו שכר מצוה ההיא בעולם הזה שאינו נצחי, דמאחר שאינו נזהר בכבוד המצוה לא יתנו לו השכר לפי כבודה אבל לא יקופח שכרו לגמרי כי אין הקב"ה מקפח שכר בריה, ואם כן שכר מצותו ההיא יקחנו בעולם הזה עד זמן קבורתו באופן שבעת שנקבר לא נשאר בידו מן השכר כלום שכבר אכלו בעולם הזה ולא ישאר לעולם הנצחי כלום. ומה שֶׁאָמַר רַבִּי זֵירָא: עָרֹם בְּלֹא מִצְווֹת לשון רבים כונתו על מצות השייכים לספר תורה שיש בהם ענין אחיזה, דהיינו אוחז ללמוד בו או אוחזו להראותו לציבור או אוחזו לגללו.

Daf 14b

בְּשָׁעָה שֶׁתִּיקֵן שְׁלֹמֹה עֵרוּבִין וּנְטִילַת יָדַיִם יָצְתָה בַּת קוֹל וְאָמְרָה (משלי כג, טו) בְּנִי, אִם חָכַם לִבֶּךָ, יִשְׂמַח לִבִּי גַם אָנִי (משלי כז, יא) חֲכַם בְּנִי וְשַׂמַּח לִבִּי וְאָשִׁיבָה חֹרְפִי דָבָר. יש להקשות למה אמרה עליו פסוק זה אחר שתיקן גם נטילת ידים ולא אמרה כשתיקן ערובין בלבד? ונראה לי בס"ד כי בשעה שתיקן ערובין היה פתחון פה לאיש שוגה ופתי לחשוב שתיקן זאת להנאתו להקל מעליו משא הכבד הזה של איסור הוצאה והלכה מרשות לרשות ואין כונתו לשם שמים וגם אין רוּחַ הֳ' דִּבֶּר בּוֹ בזה, אך אחר שתיקן נטילת ידים שהיא טרחה גדולה ועול כבד שיאסור לאדם לאכול בלא נטילת ידים ולפעמים קור גדול וקשה הרחיצה, גם לפעמים לא יזדמן לפניו מים ליטול, ומה לו להוסיף טרחה זו ומשא כבד עליו ועל העולם אלא ודאי רוּחַ הֳ' דִּבֶּר בּוֹ וכל מעשיו לשם שמים, ואם כן ממילא ידעינן גם ענין עירובין רוּחַ הֳ' דִּבֶּר בּוֹ ולא נתכון לשם פניה חס וחלילה! ולכך כיון שתיקן עירובין ונטילת ידים אז אמרה עליו פסוק זה אִם חָכַם לִבֶּךָ להשיג האמת מה שהוא רצון שמים יִשְׂמַח לִבִּי גַם אָנִי, כי הנה עתה חֲכַם בְּנִי וְשַׂמַּח לִבִּי בתיקון נטילת ידים, וְאָשִׁיבָה רוֹדְפִי דָבָר בתיקון עירובין שלא יאמרו מלבך בדית תיקון זה להנאתך, ואמרה 'חֹרְפִי ' כי כל המחרף בדברי חכמים כאלו מהרהר אחר השכינה.

Daf 15a

ק''פ שָׁנָה עַד שֶׁלֹּא חָרַב הַבַּיִת פָּשְׁטָה מַלְכוּת אֱדוֹם עַל יִשְׂרָאֵל. פירוש יון שלטו ק"ף שנה בזמן בית שני ומפורש הדבר בגמרא דעבודה זרה (דף ח') יעוין שם. ונראה לי בס"ד הטעם שהיתה שליטת יון ק"ף [180] שנים דאמרו רבותינו ז"ל גלות יון היה בשביל מכירת יוסף הצדיק ע"ה, והם היו עשרה אך ראובן לא היה עמהם במכירה נשאר תשעה שמכרוהו בעשרים כסף [20], ותשעה פעמים עשרים הוא ק"פ [9×20=180] לכך שלטה ק"פ שנים, גם יוסף הצדיק ע"ה אחוז ביסוד שהוא אות צ' והוא כפול וב' פעמים צ' עולה ק"פ [2×90=180], לכן נפרעו בעבורו בזמן בית שני שהוא כנגד יצחק אבינו ע"ה, וידוע מה שכתב רבינו ז"ל (בשער הפסוקים פ' לך לך) שיש שייכות ליצחק ביוסף בסוד ק"ף ח"י אותיות יצחק יעוין שם. ולכך הפרעון היה בזמן בית שני וגם שלטה ק"ף שנים כמנין שנותיו של יצחק אבינו ע"ה.

Daf 15b



Daf 16a



Daf 16b



Daf 17a

אָמַר לֵיהּ הִלֵּל לְשַׁמַּאי: מִפְּנֵי מַה בּוֹצְרִין בְּטָהֳרָה, וְאֵין מוֹסְקִין בְּטָהֳרָה? אָמַר לֵיהּ: אִם תַּקְנִיטֵנִי, גּוֹזְרַנִי טֻמְאָה אַף עַל הַמְּסִיקָה. קשא ממה נפשך אם רואה לפי שורת הדין שצריך לגזור גם על מְּסִיקָה למה לא גזר, ואם לא נראה לו כן לפי שורת הדין היתכן שיחדש דין וגזרה בשביל שמקניטו, וכי חס וחלילה דברי תורה הם כמילי דעלמא שיתחדש בהם דבר שאינו ראוי מחמת כעס והקפדה? ונראה לי בס"ד דודאי לא היה נראה לו לגזור על מְּסִיקָה משום דענבים לחוד וזתים לחוד ולכך לא גזר מעיקרא, אך אם הלל עומד כנגדו ומחליט הדבר הזה לומר לא שנא זתים מענבים ואין לחלק ביניהם, אז אף על פי ששמאי לא נראין לו דברי הלל אלו ולדידיה שניא הא מהא, מכל מקום כיון דהלל כך הוא דעתו ודאי ימצא עוד כמה וכמה שדעתם כהלל, ולפי זה עתה צריך לגזור על המסיקה גם כן כדי שלא יטעו להתיר גם בענבים שיאמרו אין לחלק ביניהם וכדסבר הלל. ולכן אָמַר לֵיהּ: אִם תַּקְנִיטֵנִי רצונו לומר שתעמוד בדבורך זה אז צריך אני לחוש שלא יטעו גם אחרים בכך ולכן צריך אני לגזור על מְּסִיקָה גם כן! ובזה ניחא נמי דהא מצינו כשעמדו אחרי זה למנין לא גזרו אלא על בצירה.
וְאוֹתוֹ הַיּוֹם הָיָה הִלֵּל כָּפוּף וְיוֹשֵׁב לִפְנֵי שַׁמַּאי כְּאֶחָד מִן הַתַּלְמִידִים, וְהָיָה קָשֶׁה לְיִשְׂרָאֵל, כַּיּוֹם שֶׁנַּעֲשָׂה בּוֹ הָעֵגֶל. נראה לי בס"ד הטעם כי בעגל הגבירו מדת הגבורה בעשותם תַבְנִית שׁוֹר, וידוע מ"ש בזוהר הקדוש הלל חסד ושמאי גבורה. ונראה לי מחמת שהיה הִלֵּל כָּפוּף לא אסתייעא מלתא שתהיה גזרתם קיימת כדמסיק אינהו גזור ולא קבול מנייהו. ועוד נראה לי מ"ש כַּיּוֹם שֶׁנַּעֲשָׂה בּוֹ הָעֵגֶל דאיתא בליקוטי תורה לרבינו האר"י ז"ל שהלל היה מבחינת רחל ושמאי היה מבחינת לאה, גם ידוע מה שכתב רבינו האר"י ז"ל (בע"ח ושה"פ) שבעון העגל פגמו בבחינת רחל בסוד ואמחה את שמם עיין שם. ולכן אותו היום שהיה הִלֵּל שהוא בחינת רחל כָּפוּף היה קָשֶׁה עליהם כַּיּוֹם הָעֵגֶל.

Daf 17b



Daf 18a



Daf 18b



Daf 19a

וּמִדִּבְרֵיהֶם לָמַדְנוּ, שֶׁהַלְּבָנִים קָשִׁים לְכַבְּסָן. יש להקשות דהוה ליה למימר וּמִמִּנְהָגָם לָמַדְנוּ וכמה שכתב רבי צדוק כך היה מנהגו של בית רבן גמליאל, והכי נמי אמר רבן שמעון בן גמליאל במתניתין נוהגין היו בית אבא? ונראה לי בס"ד מ"ש וּמִדִּבְרֵיהֶם לָמַדְנוּ אינם דברי ר' צדוק אלא הם דברי הש"ס, דקאמר וּמִדִּבְרֵיהֶם של רבן שמעון בן גמליאל ורבי צדוק שבאו להודיע לנו מנהגן של בית רבן גמליאל בזה למדנו דבר שהוא נוגע לענין דינא בדיני ממונות, בדין ודברים שיפלו בין הכובס ובין בעלי הכלים דהדין הוא דשכר לבנים הוי טפי משכר צבעונין, ומשום האי דינא נחתו רבן שמעון בן גמליאל ורבי צדוק להודיע לנו מנהג הנזכר ואין כונתם ללמדנו על הלכות שבת שנהיה גם אנחנו צריכין לנהוג בחומרא זו, דבאמת חומרה תירה היא זו.
כַּמָּה בָּעִית עִלוּיֵהּ? אָמַר לֵיהּ: כִּדְחִיוְרָא. יש להקשות דאם היה ללבנים שומא ידועה ודאי גם לצבעונין היה שומא ידועה, ואין צריך לשאל כמה בעית דמשמע עתה רוצה לעשות עמו הפסק חדש בשומא? על כן ודאי מאחר דשאל הכי משמע דלא הוה שומא ידועה באותו מקום לכל מין שיהיה, ואם כן מה הועיל הכובס בתשובה זו שהשיב כִּדְחִיוְרָא ד'ערבך ערבא צריך' שאינו יודיע כמה יטול על חיורא כדי שיתן לו על זה? ונראה לי בס"ד עכשיו לא נחית הכובס לפרש לו הסך של השכר כמה הוא, אלא רצה בדברים אלו להודיעו ששכר צבעונין הוא יותר יקר מלבנים ורק בעבור כבודו הוא מתרצה ליקח על הצבעונין כדחוורא ושיקר בכך כדי שיחזיק לו טובה, והשיב לו אַבַּיֵּי כְּבָר קְדָמוּךְ רַבָּנָן להודיענו ששכר הלבנים יותר, ואם אתן כִּדְחִיוְרָא צריך שאתה תחזיק לי טובה ולא כמו שאמרת שצריך אני להחזיק לך טובה.

Daf 19b



Daf 20a



Daf 20b



Daf 21a

כְּדֵי שֶׁתְּהֵא שַׁלְהֶבֶת עוֹלָה מֵאֵלֶיהָ, וְלֹא שֶׁתְּהֵא עוֹלָה עַל יְדֵי דָּבָר אַחֵר. נראה לי בס"ד הטעם בזה והוא כי הנר רומז לגוף האדם, והפתילה ללב, והשלהבת שיש בה שלשה גוונין שהם לבן ואדום וירוק רומזת לכונה ודבור ומעשה, כי שלשה אלו צריכין להיות אחוזים בלב, דאף על פי שהדבור בפה והמעשה ביד אם לא יהיו קשורים בלב אינם כלום, אך צריך השלהבת הרומזת לכונה ודבור ומעשה שקשורים בלב שהוא הפתילה תעלה מאליה דהיינו לשם שמים, וְלֹא עַל יְדֵי דָּבָר אַחֵר דהיינו בשביל איזה סיבה ופניה גשמית, ונרמז באומרו מֵ אֵלֶיהָ שהוא א"ל י"ה דהיינו לשם שמים בשביל חלק גבוה. או נראה לי בס"ד יש אדם מעלה תורתו ומצותיו למקום עליון מכוחו, ויש לא יכול להעלותם אלא על ידי הצטרפות עם צדיקים אחרים. ובזה פרשתי בס"ד בדרשותי על התורה (ויקרא ו' ב') זֹאת תּוֹרַת הָעֹלָה הִוא הָעֹלָה, 'הִוא' דייקא שתעלה מעצמה ולא שיהיו אחרים מושכים אותה, וכן כאן הנר היא רמז להמצוה והשלהבת להתורה, דכתיב (משלי ו, כג) כִּי נֵר מִצְוָה וְתוֹרָה אוֹר, וצריך שתעלה מאליה שלא על ידי הצטרפות עם צדיקים אחרים המושכים אותה עמהם. ובאופן אחר נראה לי בס"ד אֵשׁ הַשַּׁלְהֶבֶת רומז ליראה שהיא בסוד אֵשׁ, אך יש יראה פנימית שהיא יראת הרוממות וזו אינה תלויה בדבר, ויש יראה חיצונית שהיא יראת העונש וזו תלויה בדבר, ולזה אמר שתהיה עולה מֵאֵלֶיהָ שזו היא יראת הרוממות שאינה תלויה בדבר אחר, וגם היא תמידית לכך כתיב לְהַעֲלֹת נֵר תָּמִיד. או יובן בס"ד על פי מה שכתב הרב קהילת יעקב ז"ל בערך אבוקה בענין השמנים והפתילות שפסלום רבותינו ז"ל בנר שבת, כי רבותינו ז"ל ידעו בחכמתם שבאלו השמנים והפתילות יש אחיזה לסטרא אחרא בהם, ולכן אמרו 'שֶׁמָּא יַטֶּה' ר"ל יטה אור הקדוש שלהבת י"ה של שבת קודש לצד הסטרא אחרא חס וחלילה, על ידי פתילות ושמנים אלו יש לסטרא אחרא נגיעה בהם עד כאן לשונו עיין שם. ובזה מובן מ"ש כאן שתהיה שַׁלְהֶבֶת של שבת עוֹלָה מֵאֵלֶיהָ, חלק התיבה לשתים וקרי בה מא"ל י"ה שהוא סטרא דקדושה ולא על ידי הטאה לסטרא אחרא שהוא אל אחר. ובזה מובן בס"ד מ"ש שִׂמְחַת בֵּית הַשּׁוֹאֵבָה שַׁאנִי, והיינו כי שמחת בית השואבה היא כנגד הבינה שה"ס [שהוא סוד] ה"א עליונה שבשם, ולכן נקראת שּׁוֹאֵבָה 'שואב ה"א' ולכן יש שם שמחה גדולה.

Daf 21b

בֵּית שַׁמַּאי אוֹמְרִים: יוֹם רִאשׁוֹן מַדְלִיק שְׁמוֹנָה, מִכָּאן וָאֵילָךְ פּוֹחֵת וְהוֹלֵךְ. נראה לי בס"ד בֵּית שַׁמַּאי הם גבורה וּבֵית הִלֵּל חסד, ולכן זהב שהוא גבורה פוחת והולך כמספר האותיות, והכסף שהוא חסד מוסיף והולך במספר, וכן סדר אבג"ד חסד מוסיף והולך, ותשר"ק גבורה הוא פוחת והולך.
טַעְמָא דְּבֵית שַׁמַּאי: כְּנֶגֶד יָמִים הַנִּכְנָסִין. יש להקשות בשלמא בית הלל מסתבר טעמייהו אבל בית שמאי מאי טעמא בזה? ונראה לי בס"ד דכתבו הפוסקים דבשמן היה שיעור לילה אחת והניחוהו כולו ושרתה בו ברכה, שהיה דולק בכל לילה חלק אחד משמונה שהיה בתחילה בלבד, נמצא לילה ראשונה שרתה הברכה על ח' חלקים, ובשניה שכבר נדלק חלק אחד מהם שרתה על ז' חלקים, וכן בשלישית על ששה וכעל זה הדרך, ולכן סבירא ליה לבית שמאי פוחת והולך שידליק לפי חלקים שנשארו בנר בשעת הנס.
מַאי חֲנֻכָּה?. נראה לי בס"ד הכי קאמר דהוה ליה למימר 'נחוכה' שהוא ר"ל 'נָחוּ בכ"ה' דנחו אז מן המלחמה, כדכתיב במגילת אסתר וְנָח בְּאַרְבָּעָה עָשָׂר, וכן אמר כַּיָּמִים אֲשֶׁר נָחוּ בָהֶם, ומשני דְּתָנוּ רַבָּנָן: בְּעֶשְׂרִים וַחֲמִשָּׁה בְּכִסְלֵו, יוֹמֵי דַּחֲנֻכָּה וכו' כלומר לא קבעום אלא להודאה ולא ליום טוב גמור, ואם נקראת 'נחוכה' שהוא רצונו לומר 'נחו בכ"ה' הנה לשון נחו יורה על שביתה ממלאכה, דהוה משמע שהם כשאר ימים טובים שיש בהם שביתה ממלאכה לכך הפכו אותיות נחו לאותיות חנו וקראו אותו חנוכה. אי נמי נראה לי הכי מתרץ לה דתניא וכו' שקבעו לזה ח' ימים מה שאין כן בשאר נסים קובעין יום א', ולכן נקראת 'חנוכה' ולא 'נחוכה' כדי להקדים אות ח' בשמה המורה על חידוש שלה שעשו זכר ח' ימים.
לְשָׁנָה אַחֶרֶת קְבָעוּם וַעֲשָׂאוּם יָמִים טוֹבִים בְּהַלֵּל וְהוֹדָאָה. מקשים, למה לא קבעום משנה הראשונה? ונראה לי בס"ד בשנה ראשונה עשו ח' ימים טובים בהכרח מפני הנסים שנעשו בהם בשמן, וכל יום שנעשה בו הנס בשמן מוכרחים לעשותו יום טוב, אך לשנה אחרת ראו חכמי הדור שאותה ההארה שהיתה בשמים למעלה בשנה שעברה שהיה בה הנס חזרה ונתגלית בשנה זו והבינו שבשמים קבעו ימים אלה לאותה ההארה בכל שנה ולכך גם הם עֲשָׂאוּם יָמִים טוֹבִים למטה. ולפי זה מ"ש 'קְבָעוּם' לא קאי על בית דין שלמטה אלא קאי על השמים ממעל, שהוא כמו ענין הפורים דכתיב בהם (אסתר ט, כח) וְהַיָּמִים הָאֵלֶּה נִזְכָּרִים וְנַעֲשִׂים, ודרשו רבותינו ז"ל נִזְכָּרִים למעלה וְנַעֲשִׂים למטה, וכן כאן קְבָעוּם למעלה בגילוי ההארה וַעֲשָׂאוּם למטה ימים טובים בהלל והודאה. ובזה יש להבין נמי כונת השואל מַאי חֲנֻכָּה? דהוה ליה למימר 'חנוך' על שם החנוך של בית המקדש שנתחנך בעבודה ובהדלקת המנורה, ומשני דְּתָנוּ רַבָּנָן וכו' לְשָׁנָה אַחֶרֶת קְבָעוּם למעלה וַעֲשָׂאוּם למטה, ולכן הטילו בה ה"א בסופה כי זה כלל ידוע כל ה"א שבסוף תיבה מורה על הרבוי, וכן כאן שנתרבית ההארה שלה שהיא מתגלית בכל שנה ושנה, גם חנוך לשון זכר שאינו מתעבר וחנוכה לשון נקבה שמתעברת ויולדת, כן זו מתעברת ויולדת כי ההארה שלה נולדת כל שנה.

Daf 22a

מַיִם אֵין בּוֹ, אֲבָל נְחָשִׁים וְעַקְרַבִּים יֵשׁ בּוֹ. מקשים אם כן למה כתב 'רֵק'? ונראה לי דאי לא כתב רֵק אלא כתב אֵין בּוֹ מָיִם, הווה אמינא מַיִם אֵין בּוֹ אֲבָל הֶבֶל יֵשׁ בּוֹ, כי יש בורות עמוקים מלאים הבל ועשן והוא מזיק וממית לכל בעל חי היורד שם. ובזה יצא קושיא על ראובן איך חשב להצילו בכך והלא אפשר שימות חס וחלילה מן ההבל הרב, לכך כתיב רֵק דמזה למידין שלא היה בו הבל, ואם היה כותב תיבת רֵק בלבד הוה אמינא דלא היה בו נחשים ועקרבים והיה מתמעט הנס בכך, לזה אמר אֵין בּוֹ מָיִם למידק מַיִם אֵין בּוֹ אֲבָל נְחָשִׁים וְעַקְרַבִּים יֵשׁ בּוֹ, והטעם דנחשים ועקרבים דרכם לעמוד בחרכים ובסדקים ולא בקרקעית הבור, לכן השתא תוכל לומר עליו רֵק אף על פי שיש שם נחשים כי אינם בחלל הבור אלא בסדקים וחרכים, ושפיר תוכל למידק מַיִם אֵין בּוֹ אֲבָל נְחָשִׁים וְעַקְרַבִּים יֵשׁ בּוֹ, ובזה אין קושיא על ראובן שחשב להצילו בכך כי הוא לא ראה בו נחשים מפני שהיו בחורין וסדקין ואינם נגלין בקרקעית הבור ותוך חללו. ונראה לי בס"ד מליצה נאה בדברי המאמר שרמז לפי דרכו על עם הארץ שהוא נקרא 'בור' אין בו מים זו תורה, אבל נחשים ועקרבים יש בו שהוא מזיק לתלמידי חכמים בדבורו ומעשיו כנחשים ועקרבים.
אָסוּר לְהַרְצוֹת מָעוֹת כְּנֶגֶד נֵר חֲנֻכָּה. יש להקשות למה נקיט הכי והוה ליה למימר אסור להשתמש? ונראה לי בס"ד נקיט כן לרבותא דאפילו למנות מעות שזה אפשר לעשות בדוחק קצת גם בחשך כיון דאין צריך לבדוק אותם אלא רק מונה מין מטביע אחד אף על פי כן אסור כיון דנהנה קצת מאורה, ולכן גם בזה אמר לְהַרְצוֹת רצונו לומר למנות ולא אמר לבדוק מעות דזה פשיטה דאסור כי הוא משתמש ממש.

Daf 22b

וְכִי לְאוֹרָהּ הוּא צָרִיךְ? וַהֲלֹא כָּל אַרְבָּעִים שָׁנָה שֶׁהָלְכוּ בְּנֵי יִשְׂרָאֵל בַּמִּדְבָּר, לֹא הָלְכוּ אֶלָא לְאוֹרוֹ. הקשו התוספות ז"ל אמאי נקיט מ' שנה והלא לעולם כל העולם כולו לאורו הולכין? ונראה לי בס"ד אף על גב דאורו מצוי דהשמש ביום, וירח וכוכבים בלילה, עם כל זה יש מקום סתום שהוא חושך ואין נכנס בו אור השמש וכל שכן אור הירח, אבל אותם ארבעים שנה אמרו רבותינו ז"ל במדרש שהיה אור עמוד של יום ואור עמוד של לילה נכנס בחורין ובסדקין, וכל מקום סתום במחיצות יכנס בו האור כמו פנס, ואפילו כלי גדול שפיו צר ואינו נראה מתוכו יכנס האור דרך פיו עד קרקעיתו ומאיר לעיני האדם, ולזה אמר אם נאמר לְאוֹרָהּ הוּא צָרִיךְ שיאר בפנים במקום שאין השמש נכנסת שם, והלא כל אותם ארבעים שנה הלכו לאורו שהיה נכנס האור בחורין ובסדקין ומקום מוקף מחיצות מכל צד, ואם כן גם בבית קדשו יעשה כן ויכנס אור העולם לפני ולפנים ולמאי נצרכה המנורה?!

Daf 23a

כָּל הַשְּׁמָנִים יָפִים לִדְיוֹ, וְשֶׁמֶן זַיִת מִן הַמֻּבְחָר. נראה לי בס"ד טעם לזה דידוע הרגיל בשמן זית מתחכם, ומרגלא בפומייהו דאינשי לומר אוֹתִיּוֹת מַחְכִּימוֹת מה שאין כן בעל פה, ולכן שמן זית המחכים הוא יפה גם לאותיות בכתיבה שהאדם יתחכם בקריאתם יען כי שמן ה"ס [הוא סוד] חכמה. ונראה לי בס"ד רמז לדבר דידוע יו"ד חכמה, לכן די"ו שהוא אות יו"ד טוב לו השמן זית שה"ס [הוא סוד] חכמה. ומ"ש לְגַבֵּל אוֹ לְעַשֵּׁן הנה העלוה מפירוש רש"י ז"ל שהביא מתשובת הגאונים ענין העישון, מעשנים כלי זכוכית בעשן שמן זית עד שמשחיר וגורר השחרירות ומייבשן ונותנו לתוך הדין, אבל הגיבול הוא מעשן הזכוכית בשאר שמנים יהיה מה שיהיה, וגורר השחרירות ומגבלם בשמן זית ומייבשו בחמה וממחהו ונותנו לתוך הדיו.

Daf 23b

וּמִפְּנֵי הַחֲשָׁד, שֶׁלֹּא יִהְיוּ עוֹבְרִים וְשָׁבִים אוֹמְרִים. הא דנקיט עוֹבְרִים וְשָׁבִים ולא אמר שֶׁלֹּא יִהְיוּ בְּנֵי אָדָם אוֹמְרִים? נראה לי בס"ד רצונו לומר עוֹבְרִים בתחילת קציר השדה שלו וראו שלא נתן פאה, ומזדמן שאותם בני אדם עצמם שָׁבִים בסוף קצירת השדה ורואה שקוצר הכל ואינו משייר פאה, אז בודאי לא סלקא דעתייהו שנתן באמצע, כי אומרים יש זריזין שנותנים בתחילה ויש עצלנים שנותנין בסוף, וזה לא מן הזריזין ולא מן העצלנים בודאי שלא נתן פאה כלל ומקללין אותו.
תָּבוֹא מְאֵרָה עַל אָדָם, שֶׁלֹּא הִנִּיחַ פֵּאָה בְּשָׂדֵהוּ. נראה לי בס"ד הטעם שיוצא מפיהם לשון זה של מארה דידוע מ"ש רבינו האר"י ז"ל בספר מבוא שערים בסוד הפסוק (ויקרא יט, ט) לֹא תְכַלֶּה פְּאַת שָׂדְךָ לִקְצֹר, כי סאה ה"ס [הוא סוד] המלכות שהיא אחרונה שבי' ספירות וכו' עיין שם. וידוע שהמלכות נקראת 'מראה' וכמו שכתב רבינו האר"י ז"ל בפסוק (במדבר יב, ו) בַּמַּרְאָה אֵלָיו אֶתְוַדָּע 'בַּמַּרְאָה' וְלֹא בְּחִידוֹת. וכן איתא בזוהר הקדוש (בראשית דף וא"ו) על פסוק אִישׁ מַרְאֶה עיין שם. ולכן זה הנחשד שלא נתן פאה שהיא תיקון המלכות הנקראת 'מראה' יאמרו תָּבוֹא לוֹ מְאֵרָה, שתתהפך אותיות מַּרְאָה עליו לאותיות מְאֵרָה. ובאופן אחר נראה לי בס"ד דידוע שהברכה היא בסוד מֵאָה דכתיב (בראשית כו, יב) וַיִּמְצָא בַּשָּׁנָה הַהִוא מֵאָה שְׁעָרִים. ולכן אמרו בזוהר הקדוש שהקב"ה מברך לנשמה מֵאָה ברכאן כמנין לֶךְ לְךָ הנזכר בפסוק (בראשית י"ב א') וַיֹּאמֶר הֳ' אֶל אַבְרָם לֶךְ לְךָ, יעוין שם. ולכך תיקנו מאה ברכות דכל יום כדי להמשיך מן מאה ברכאן. ופרשתי בס"ד הטעם למספר מֵאָה [100] כי שם הוי"ה דע"ב הוא עשרה שמות שהם מאה אותיות, וכן שם ס"ג גם כן עשרה שמות שהם מאה אותיות, וכן הוא בשם מ"ה ולכן כתיב (בראשית כו, יב) וַיִּמְצָא בַּשָּׁנָה הַהִוא מֵאָה שְׁעָרִים וַיְבָרֲכֵהוּ הֳ' דייקא, נמצא ברכה של זרע הארץ היא בסוד מֵאָה ככתוב (שם) וַיִּזְרַע יִצְחָק בָּאָרֶץ הַהִוא וַיִּמְצָא בַּשָּׁנָה הַהִוא מֵאָה שְׁעָרִים. ואם כן זה שלא נתן מן הברכה שלו שהיא סוד מֵאָה את חלק העני הנקרא רי"ש, יבא אות ר' הרומז לעני במלואו ויהיה תוך אותיות מֵאָה ויהיה בזה צירוף מְאֵרָה. אי נמי חוֹק פֵּאָה [200] עולה מספר ר' לכן יבא אות ר' תוך 'מֵאָה' ויהיה 'מְאֵרָה' בר מינן. אי נמי נראה לי בס"ד זה שלא נתן פאה שגזל העניים עשה מעשה נחש שרצה לגזול את חוה מן אדם הראשון על ידי עצתו, ואז פּ' של פֵּ אָה תתחבר עם אות שלפניה ואחריה שהם ע"ץ ויהיה צירוף צֶפַע שהוא הנחש שנקרא צֶפַע, וכמו שנאמר(ישעיהו יד, כט) מִשֹּׁרֶשׁ נָחָשׁ יֵצֵא צֶפַע, ולפי זה אות פ' של פֵּ אָה תהיה מספר מ"ר [240] כי צֶפַע [240] מספרו מ"ר, ותתחבר עם אותיות א"ה של פ אה הנשארים ויהיה בזה אותיות מְאֵרָה בר מינן! או יובן בס"ד אומרים תָּבוֹא מְאֵרָה כי בהפוך אתוון רַמָּאָהּ, כלומר אדם זה תבא לו מְאֵרָה כי הוא רַמָּאָהּ שאומר שנתן פֵּאָה ואינו כך:
הָרָגִיל בְּנֵר, הַוְיָין לֵיהּ בָּנִים תַּלְמִידֵי חֲכָמִים. לפי גרסת תלמוד שבידינו דגריס נר סתם קאי על נֵר שַׁבָּת. ונראה לי בס"ד טעם לזה כי נֵר שַׁבָּת כפול שתים א' כנגד האיש וא' כנגד האשה לכך זוכה לבנים תלמידי חכמים שיוצאין ממנו ומאשתו, ולא אמר שזוכה להיות הוּא תלמיד חכם. ולגרסת תלמוד של בעל עין יעקב דגריס להדיה נֵר חֲנֻכָּה, נראה לי בס"ד הטעם דאמר 'בָּנִים' תַּלְמִידֵי חֲכָמִים ולא אמר שיהא 'הוּא עַצְמוֹ' תַּלְמִיד חָכָם? על פי מ"ש רבינו האר"י ז"ל בשער הכונות כי בחנוכה עיקר התוספת וההארה למעלה הוא בשורש האשה ולא בשורש האיש, לכן יהיה לו בָּנִים תַּלְמִידֵי חֲכָמִים שתשמח בהם האשה יותר מן האיש, ככתוב בבן חכם (משלי כג, כה) יִשְׂמַח אָבִיךָ וְאִמֶּךָ וְתָגֵל יוֹלַדְתֶּךָ, שהוסיף גילה לאם על השמחה מה שאין כן באב אמר שמחה בלבד אבל האם שמחה וגילה. ועוד נראה לי בס"ד הטעם כי בתורה יש שמנה דרגין שהם כשר ופסול אסור ומותר חייב וזכאי טמא וטהור, ונר חנוכה הוא שמונה, לכך יהיה לו בָּנִים תַּלְמִידֵי חֲכָמִים שעוסקין בתורה שיש בה שמנה דרגין. או יובן בס"ד התורה נקראת אור דכתיב (משלי ו, כג) וְתוֹרָה אוֹר, ותיבת אוֹר היא תיבה כ"ה בתורה, כי מן תיבת בְּרֵאשִׁית עד תיבת אוֹר הוא כ"ה, גם בתורה כתיב (משלי ה, יט) אַיֶּלֶת אֲהָבִים וְיַעֲלַת חֵן, ולכן הָרָגִיל בְּנֵר חֲנֻכָּה יהיה לו בנים שזוכין לתורה שהיא מעלת חן ומופעת אוֹר שהוא תיבת כ"ה, וזה נרמז בצירוף 'חנוכה' שהוא 'חן וכ"ה' ודוק:
הַזָּהִיר בִּמְזוּזָה, זוֹכֶה לְדִירָה נָאָה. נראה לי בס"ד טעם לזה על פי מ"ש רבינו האר"י ז"ל שהמזוזה ה"ס [הוא סוד] המלכות רחל עקרת הבית, לכך מְזוּזָה [65] מספרה שם אדנ"י [65] שהוא במלכות והוא מספר כל"ה [65], וידוע שהמלכות בניינה על ידי חמשה גבורות שהם פ"ך דמצנפ"ך שכל חלק הוא נ"ו, לכן אותיות נ"ו שבסוף תיבה רומזים לגבורה. והנה במתוק הגבורה שהיא נ"ו תהיה אותיות נא שהוא רמז לניתוק, והיינו הוא"ו יתחלק לאותיות א"ה. לכך הָרָגִיל בִּמְזוּזָה שבזה ממתק הגבורות שהם נ"ו יזכה לְדִירָה נָאָה, על שם המיתוק שעושה מן אותיות נ"ו אותיות נאה. ומ"ש הַזָּהִיר בְּקִדּוּשׁ הַיּוֹם, זוֹכֶה וּמְמַלֵּא גַרְבֵי יַיִן, נראה לי בס"ד הזהיר בו לקדש על כוס מלא על כל גדותיו בשופע יהיה עשיר, שימצא לו היין בביתו בשופע שימלא גרבי יין לביתו, והא דאמר גַרְבֵי ולא אמר חָבִיּוֹת? נראה לי דאם יקדש על כוס מלא על כל גדותיו הרי זה עושה עיטור לכוס היין, לכך מדה כנגד מדה זוכה לְ גַרְבֵי יַיִן [65] שהוא מספר עִטּוּר [285], דהיינו יַיִן [65] מספר ע' ו 'גַרְבֵי' מספר [215] רט"ו וצירוף שניהם יהיה אותיות עִטּוּר [285].
רַב הוּנָא הֲוָה רָגִיל דַּהֲוָא חָלִיף וְתָנִי אַפִּיתְחָא דְּרַבִּי אַבִּין נַגְּרָא. חָזָא דַּהֲוָא רָגִיל בִּשְׁרָגָא טוּבָא. נראה לי מלת 'טוּבָא' קאי על שְׁרָגָא שהיה רגיל להדליק נרות הרבה לכבוד שבת, דרך משל במקום שולחן ידליק שבעה והחיוב הוא רק שנים, גם עוד כל חדרים ומקומות שבחצר מדליק בהם אולי יהיה להם איזה עסק שם בלילה, וכיון דעבדי טפי מחיובא לכך אמר שיזכו לבנים חכמים.
אָמַר: תְּרֵי גַּבְרֵי רַבְרְבֵי נַפְקֵי מֵהָכָא. הא דקראם בשם 'רַבְרְבֵי' נראה לי בס"ד תיבה זו מורכבת מן 'רַב וְרַבִּי' וזהו רַ"בְ רְבֵ"י, והיינו כי חכמי ארץ ישראל מכונים בשם רַבִּי וחכמי בבל בשם רַב כמו שאמרו רבותינו ז"ל כל רַב מבבל וכל רַבִּי מארץ ישראל. וידוע כי יש עדיפות בחכמי ארץ ישראל מה שאין בחכמי בבל, כי חכמי ארץ ישראל נוחין זה לזה בהלכה מה שאין כן בחכמי בבל, ויש עדיפות בחכמי בבל שהם חריפים יותר מחכמי ארץ ישראל, לכן קראם 'רַבְרְבֵי' כלומר שיהיו חכמים גדולים שיהיה להם עדיפות של רַב הנמצא בחכמי בבל בחריפות ויהיה להם עדיפות של רַבִּי הנמצא בחכמי ארץ ישראל. ונראה לי בס"ד הטעם שברכם בשני בנים חכמים ואביא לדוגמה מעשה בחסיד אחד שהלך לעיר אחת ונתאכסן אצל בעל הבית שבת אחת, וכשחזר לביתו אמר לו אשתו אצל מי נתאכסנת בשבת, אמר לה בבית פלוני, אמר לו מה ראית חדוש אצלם, אמר לה ראיי אשת בעל הבית עיניה יפות וידיה נקיות, אמר לו אפילו בי אינך מסתכל ואיך נסתכלת בה, אמר לה חס וחלילה לא נסתכלתי אך אמרתי עיניה יפות כונתי על שתי נרות דשבת שהם כנגד שתי עינים והיו יפות מאד לכבוד שבת, וידיה נקיות רצונו לומר התבשיל שהוא מעשה ידיה הוה חשוב וטוב מאד נקי ובר, נמצא שתי נרות כנגד שני עינים. וידוע שתלמידי חכמים נקראים 'עֵינַיִם' ולכך כיון שראם נזהרין הרבה בנרות שבת דחיוב שהם כנגד ב' עינים בירכם בשני חכמים הנקראים 'עֵינַיִם' כמו שאמרו רבותינו ז"ל על פסוק (במדבר טו, כד) וְהָיָה אִם מֵעֵינֵי הָעֵדָה, אלו תלמידי חכמים.
דְּבִיתְהוּ דְּרַב יוֹסֵף, הֲוַת מְאַחֲרָה וּמַדְלֶקֶת לָהּ. אָמַר לָהּ רַב יוֹסֵף: תְּנִינָא: (שמות יג, כב) "לֹא יָמִישׁ עַמּוּד הֶעָנָן יוֹמָם, וְעַמּוּד הָאֵשׁ לָיְלָה", סָבְרָה לְאַקְדוּמָהּ. אָמַר לָהּ הַהוּא סָבָא: תְּנִינָא: וּבִלְבַד שֶׁלֹּא יַקְדִּים, וּבִלְבַד שֶׁלֹּא יְאַחֵר. מקשים למה לא הזהירה כפירוש, שהיה צריך לומר לה לאו שפיר עבדת ולא תעשי כן עוד? וכן יש להבין כזאת עוד כמו שאמר הַהוּא סָבָא? ונראה לי בס"ד דאיתא לקמן (דף לד) שצריך לומר שלשה דברים אלו 'בניחותא' כי היכי דלקבלן מיניה, לכן נזהר רַב יוֹסֵף להוכיחה בדרך כבוד, כמו בן עם אביו ותלמיד עם רבו אם רואה שעושה שלא כדין לא יאמר לו 'לא טוב עשית!' אלא יאמר לו 'כך שנינו' או 'כך למדתנו' וכן נהג כאן דרך כבוד כי היכי דיתקבלו דבריו כמו שאמרו חכמינו ז"ל.
אָמַר רָבָא: דְּרָחִים רַבָּנָן, הֲווּ לֵיהּ בְּנִין רַבָּנָן. נראה לי בס"ד האהבה קבועה תמיד בלב לכן הוה ליה בנין שהם קבועים אצל אביהם תמיד, אבל מוֹקִיר זהו לפרקים לכך הוה ליה חַתְנְוָתָא רַבָּנָן שהם באים אצלו לפרקים, ומאן דְּדָחִיל הוא גופו הֲוֵי צוּרְבָא מֵרַבָּנָן כי דְּדָחִיל כל שכן דְּמוֹקִיר, וְ יִרְאָהּ וְ כָבוֹד [248] עולה מספר רמ"ח כמנין איברי הגוף כולו שהוא רמ"ח איברים, לכך איהו גוּפֵיהּ הֲוֵי צוּרְבָא מֵרַבָּנָן.

Daf 24a



Daf 24b



Daf 25a



Daf 25b

כְּתִיב: (איכה ג, יז) "וַתִּזְנַח מִשָּׁלוֹם נַפְשִׁי", אָמַר רַבִּי אַבָּהוּ: זוֹ הַדְלָקַת נֵר בְּשַׁבָּת. נראה לי בס"ד דהתנא אמר הִדְלִיקוּ אֶת הַנֵּר ומקשים למה אמר הַנֵּר בה"א? ופרשתי בס"ד לרמוז על הַנֵּר העליון שבקדושה למעלה, וכמו שאמרו רבינו האר"י ז"ל בסוד נר שבת וז"ל הדלקת הנר אמרו רבותינו ז"ל הדלקת נר בשבת חובה, הסוד הוא כי שני נרות הם בינה ומלכות ותכוין לכבות ב' הנרות של סטרא אחרא עד כאן לשונו. לפי זה כיון שהדליקה האשה נר שבת למטה כאלו הדליקה נר שבקדושה למעלה, לכך אמר הִדְלִיקוּ אֶת הַ נֵּר בה"א הידיעה שרומז בזה על נר העליון שהוא בסוד ה"א כנודע, ולכן צריך לכוין בהסתכלות שני נרות אחת כנגד ה"א ראשנה שבשם ואחת כנגד ה"א אחרונה. והנה אותיות הַנֵּר במילואם כזה ה" י נ ו"ן ר י"ש [376] עולה המילוי מספר שָׁלוֹם [376] בדקדוק, ולכן דריש כאן וַתִּזְנַח מִשָּׁלוֹם זוֹ הַדְלָקַת נֵר בְּשַׁבָּת. גם נראה לי בס"ד מספר נֵּר [250] ומספר אֲפֵילָה [116] עולה מספר שָׁלוֹם [376], רמז אם יש נר באפלה יש שלום, ואם יחסר הנר ישאר אפילה, שאם יחסר מספר נֵּר [250] מן שָׁלוֹם [376] ישאר מספר אֲפֵילָה [116].
"נָשִׁיתִי טוֹבָה", אָמַר רַבִּי יִרְמְיָה: זוֹ בֵּית הַמֶּרְחָץ. נראה לי בס"ד על פי מ"ש בסידור רבינו הרש"ש ז"ל בכונות הרחיצה שצריך לכוין בשם אהיה דיודי"ן ובשם אהי"ה דההי"ן וגם צריך לכוין בשם שד"י יעוין שם. והנה שם אהיה דיודי"ן ודההי"ן הם עשרים אותיות ועם שד"י הם כ"ג כמנין טוֹבָה [22], לז"א נָשִׁיתִי טוֹבָה זוֹ רְחִיצָה. ומ"ש רַבִּי יוֹחָנָן אָמַר: זוֹ רְחִיצַת יָדַיִם וְרַגְלַיִם בְּחַמִּין, נראה לי בס"ד מ"ש רבינו ז"ל (בשער הכונות דף סב) דהרחיצה בחמין רומזת לשלהבת היוצאה משם י"ה עיין שם. ובזה מובן רמז נָשִׁיתִי טוֹבָה על רחיצה בְּחַמִּין שהיא רומזת לשלהבת היוצאת משם י"ה שמספרו ט"ו, וזהו טוֹבָה דהיינו ט"ו בה:
זוֹ מִטָּה מֻצַּעַת, וְאִשָׁה מְקֻשֶּׁטֶת לְתַלְמִידֵי חֲכָמִים. קשא וכי בגלות לא היה להם מִטָּה מֻצַּעַת, והלא אפילו עני גם כן ישן על מִטָּה מֻצַּעַת ולא ישן על הקרקע? ועוד וכי תלמיד חכם בלבד יש להם נשים מקושטות? ונראה לי מִטָּה מֻצַּעַת קאי על תשמיש המטה ולשון נקיה נקיט, וידוע דעונה של תלמיד חכם מליל שבת לליל שבת בלבד, ולכן גם הנשים שלהם מתקשטות בליל שבת בלבד שהוא זמן עונה שלהם, ונמצא לפי זה יש תענוג לתלמיד חכם בתשמיש המטה ובקשוט אשתו יותר משאר המון העם הרגילים בתשמיש ובקשוטים תמיד, כי כל הנאה הבאה לאדם לפרקים יהיה לו בה עונג גדול מאד מהנאה שהיא תמידית דדש בה, וכמו שאמרו רבותינו ז"ל שהאשה על ידי שמירת הנדה תהיה חביבה על בעלה יותר, ולזה עונג זה שיש לתלמיד חכם הן מתשמיש המטה הן מקשוט נשיהם משבחו בשם טוֹבָה, מפני שמגיע להם מזה עונג רב להיותו אצלם לפרקים מה שאין כן אצל המון העם, ועל כן מקונן על חסרון עונג שבת ואומרו 'לתלמיד חכם' קאי אתרווייהו, ומ"ש מִטָּה נָאָה וְכֵלִים נָאִים שֶׁעָלֶיהָ, גם זה קאי על השבת שהיה דרכה לכבד השבת בכך.
אֵיזֶהוּ עָשִׁיר? כָּל שֶׁיֵּשׁ לוֹ נַחַת רוּחַ בְּעָשְׁרוֹ. פירש רש"י ז"ל שמח בחלקו אם מעט ואם הרבה. ויש להקשות לפי זה דברים אלו הן הן דברי בן זומא במתניתין דאבות (ד, א), בֶּן זוֹמָא אוֹמֵר, אֵיזֶהוּ עָשִׁיר? הַשָּׂמֵחַ בְּחֶלְקוֹ ומה חידש רבי מאיר בזה? ועוד למה נקיט לשון זה לימא בפירוש הַשָּׂמֵחַ בְּחֶלְקוֹ? ונראה לי בס"ד דלשון נַחַת רוּחַ יאמר על הנאה ותענוג פנימי הנכנסים תוך הגוף, אבל הנאה ותענוג חיצוני אין זה מתואר בשם נַחַת רוּחַ, והנה יש אדם עשיר שהעושר שלו גורם לו טרחה ויגיעה הרבה, שמרבה בעסקים גדולים והכל עושה בידו וטורח בהם בימים ובלילות, אין זה נחשב עשיר אלא זה עבד נרצע לממונו, שהוא משרת לממונו ימים ולילות, ואף על פי שרואה שיש לו הנאה מיגיעה זו שמתרבה ממונו בכך, אין זו הנאה הנכנסת לתוך פנימיות הגוף אשר נקראת נחת רוח אלא היא הנאה חיצונית. אבל אדם עשיר שאינו מעמיס על עצמו עבודת משא העסק של המסחר, אלא יש לו משרתים שכירים אצלו שהם נושאים עול המשא שלו בכל דבר, והוא בעל הממון יושב במנוחה תמיד ורואה העסק בלבד הנה זה נחשב עָשִׁיר שֶׁיֵּשׁ לוֹ נַחַת רוּחַ בְּעָשְׁרוֹ, כי הנאתו היא הנאה פנימית וכמו שאמר הכתוב (קהלת ה' י') בִּרְבוֹת הַטּוֹבָה רַבּוּ אוֹכְלֶיהָ, הם המשרתים המתעסקים ולוקחים פרס מן הטובה ההיא, וּמַה כִּשְׁרוֹן לִבְעָלֶיהָ כִּי אִם רְאוּת עֵינָיו, ר"ל אימתי יש יתרון לבעליה, זה אותו שאינו עוסק ויגיע בה אלא דוקא יש לו ראות עיניו בה אבל עסק ויגיעת ידים ורגלים אין לו בה. ובאופן אחר נראה לי בס"ד אומרו שֶׁיֵּשׁ לוֹ נַחַת רוּחַ בְּעָשְׁרוֹ, והיינו נַחַת לשון השפלה כמו (מלאכי ב, ה) וּמִפְּנֵי שְׁמִי נִחַת הוּא, רצונו לומר שאינו מתגאה בעושרו שאז עשרו מתקיים אצלו, אבל מי שיש לו גבהות רוחא בעושרו הרי זה פורח מידו וכל העומד להנטל כנטול דמי. או יובן בס"ד על דרך כָל הַמְבַטֵּל אֶת הַתּוֹרָה מֵעשֶׁר, סוֹפוֹ לְבַטְּלָהּ מֵעֹנִי (אבות ד, ט), שיעני ולא ישאר בידו כלום לא זה ולא זה, וידוע כי עסק התורה הוא תיקון הרוח, וז"ש כָּל שֶׁיֵּשׁ לוֹ נַחַת רוּחַ בְּעָשְׁרוֹ שגם בעושרו אינו מבטל קביעות התורה שדרכו לקבוע! ובזה יתורץ בס"ד דקדוק אחר איך מקדים דברי ר"מ לדברי ר"ט ודברי רבי עקיבא שהיה רבו של רבי מאיר, ובזה ניחא כי רַבִּי מֵאִיר מדבר בענין חלק הרוחני, וְרַבִּי טַרְפוֹן וְרַבִּי עֲקִיבָא מדברים בחלק הגשמי.
רַבִּי טַרְפוֹן אוֹמֵר: כָּל שֶׁיֵּשׁ לוֹ מֵאָה כְּרָמִים, וּמֵאָה שָׂדוֹת, וּמֵאָה עֲבָדִים שֶׁעוֹבְדִין בָּהֶן. יש להקשות מאה עבדים למאה כרמים ומאה שדות לא יספיקו? ואפילו אם נפרש מאה עבדים לכרמים, ומאה עבדים לשדות, גם כן לא יספיק עבד לכרם אחד? ונראה לי בס"ד כי אלו המאה עבדים לאו בשביל עבודת הקרקע כי ודאי יש לכל כרם בני אדם עוסקים בעבודתו כפי מה שצריך לו וכן לשדות נמי, אך אלו מאה עבדים משגיחים אשר עומדים לפקח על עסק הכרם והשדה, יען שאם יש לזה מאה כרמים ומאה שדות שצריך הוא בעצמו להשגיח עליהם אין זה עשיר אלא עֶבֶד נִרְצָע, כי לא ישקוט ולא ינוח כל ימיו לפקח על מקומות הרבים האלה, לכך אמר שֶׁיֵּשׁ לוֹ מֵאָה עֲבָדִים שהם משגיחים עליהם והוא יושב בביתו במנוחה. ומ"ש שֶׁעוֹבְדִים בָּהֶם ר"ל יהיו עבדים נאמנים, שאף על פי שהם פקידים וממונים אין מתנהגים בשררה אלא הם עצמם נותנים יד עם העוסקים, שעושים גם הם עבודה עם הפועלים והאריסים לעת הצורך. אמנם עדיין המאמר הזה עומד מקושה לפנינו, מה טעם יש במספר המאות דנקיט רַבִּי טַרְפוֹן בשלשה חלוקות אלו לא חסר ולא יתר? ונראה לי בס"ד על פי מ"ש בס"ד לעיל שהברכה של הקרקע אשר משתלשלת מלמעלה היא בסוד מאה, דכתיב (בראשית כו, יב) וַיִּזְרַע יִצְחָק בָּאָרֶץ הַהִוא וַיִּמְצָא בַּשָּׁנָה הַהִוא מֵאָה שְׁעָרִים וַיְבָרֲכֵהוּ הֳ', ופרשתי הטעם כי הברכה נמשכת משם הויה דמלוי ע"ב שהוא עשרה אותיות, ושלימות הברכה היא מן עשרה שמות בסוד י' ספירות, ואם כן עשרה שמות ע"ב הם מאה אותיות, וכל זה מן האצילות. וכן עוד הברכה מן הבריאה ששם הוא שם הוי"ה במילוי ס"ג שהוא עשרה אותיות ועשרה הויות דס"ג יש בהם מאה אותיות. וכן עוד הברכה מן היצירה ששם הוי"ה במילוי מ"ה שהוא עשרה אותיות ועשר הויו"ת דמ"ה יש בהם מאה אותיות, ואלו השלשה הם כללות שם הוי"ה שהוא עיקרו אותיות יה"ו כידוע. ולזה אומר וַיִּמְצָא מֵאָה שְׁעָרִים וַיְבָרֲכֵהוּ הֳ', דייקא ולכן כנגד ג' המשכות של הברכה מן ג' עולמות הנז' שהם סוד יה"ו שבשם, שכל ברכה היא באה מסוד מאה אותיות נקיט רבי טרפון מֵאָה כְּרָמִים וּמֵאָה שָׂדוֹת וּמֵאָה עֲבָדִים, והיינו לומר יש עושר בא מפאת המזל ואין זה עושר אמיתי שיהיה בו צדיק, אבל עושר האמיתי הוא אשר בא מן הברכה המשתלשלת מלמעלה שהיא בסוד 'מֵאָה וּמֵאָה וּמֵאָה' שעל זה נאמר (משלי י, כב) בִּרְכַּת הֳ' הִיא תַעֲשִׁיר, בִּרְכַּת הֳ' דייקא, ובזה לא יוסף עצב שלא יחטא מכח עשרו ולא תשלוט בו הסטרא אחרא הנקראת עָצֵב.
כָּל שֶׁיֵּשׁ לוֹ אִשָּׁה נָאֶה בְּמַעֲשֶׂיהָ. יש להקשות אם רצונו לומר על מעשים טובים מה שייכות יש בזה לעושר בעלה, ואם בשביל שאמרו (בבא מציעא נט.) אֵין הַבְּרָכָה מְצוּיָה בְּתוֹךְ בֵּיתוֹ שֶׁל אָדָם אֶלָּא בַּעֲבוּר אִשְׁתּוֹ וסבירא ליה דזה דוקא באשה צדקת, אם כן יאמר מִי שֶׁיֶּשׁ לוֹ אִשָּׁה צַדֶּקֶת? ואם נפרש כונתו נאה במעשים גשמיים שהיא בעלת מלאכה, הנה מן מלאכה של אשה לא יאסוף עושר אלא רק אפשר שיהיה לו הרווחה בפרנסת הבית? ועוד לא שייך לומר על זה לשון נָאֶה! ונראה לי בס"ד דודאי לשון 'נָאֶה' לא שייך אלא על נוי הגוף הבא מנקיות הגוף ונקיית המלבושים ויופיין, שבכל אלה יהיה הגוף נאה. אך יש אשה שהיא זריזה ונזהרת בנקיון גופה ובגדיה ובזה תהיה נאה בעיני בעלה, כי עיקר הנוי של הגוף בא מזה, שאם גופה יפה במראהו בלובן ואודם והוא מלוכלך ומטונף ובגדיה מטונפים ומזוהמים אין בזה שום נוי שילך יופי הגוף לאיבוד, ועיקר נוי הגוף יבא מנקיות הגוף ונקיות הבגדים והקשוט שעושה לגופה, ואשה זו היא נאה בעיני בעלה ותמצא חן בעיניו. אך חן זו האשה בעיני בעלה הוא אליה וקוץ בה, כי זאת אינה עוסקת בצרכי הבית כלל והיא יושבת תמיד כמו כלה תוך חדרה כדי שלא יהיה בה שום ליכלוך וטינוף מצד עסק הבית, ובודאי דבר זה יקשה מאד לבעלה כי צרכי הבית נעשים ביד המשרתים ואין לו נחת רוח בכך, כי כמה נזקין וקללות יגיע לו מזה. ויש אשה שהיא נושאת על שכמה עול הבית וכל צרכי הבית נעשים על ידה ובהשגחתה, ובזה תמצא חן בעיני בעלה שיש לו נחת רוח ממעשיה כי על ידי כך ממונו משומר היטב וכל צרכי ביתו נעשים כרצונו, אך זה הנחת רוח שיש לו ממעשיה הוא אליה וקוץ בה, כי לא תמצא חן בעיניו מצד היופי שלא תהיה נאה בעיניו, כי זו תמיד מטונפת ומלוכלכת בעסק התבשיל ושאר צרכי הבית כמו המשרתים אשר ישרתו בבית ואין זאת נאה בעיני בעלה. אמנם יש אשה שהיא עוסקת בצרכי הבית וכל דבר נעשה בידה אבל אינה עוסקת בפני בעלה, אלא כל יום אחר שיצא בעלה לשוק בבוקר תחלף בגדיה ותלבש בגדים של שירות ותעסוק בצרכי הבית בתבשילין וכיוצא עד שתגמור כל דבר הצרכים דבר יום ביומו, ושעה אחת קודם שיבוא בעלה בסוף יום תרחץ ותיפה גופה ותחת בגדיה ותלבש בגדים נקים ויפים ותשב ככלה בזמן חופתה, וכשיבא בעלה מן השוק תמצא חן בעיניו כי רואה אותה נאה מאד בגופה ובגדיה ותכשיטיה, וגם ימצא קורת רוח מצד צרכי הבית כי יראה הכל מתוקן ומסודר ונעשה יפה כרצונו, ואיש כזה שיש לו אשה כזו ודאי הוא עשיר! ולזה אמר כָּל שֶׁיֵּשׁ לוֹ אִשָּׁה נָאֶה בנקיות גופה ובגדיה ותכשיטיה ואין הנוי הזה בא לה מצד הבטלה, אלא הנוי הזה בא לה גם שהיא עוסקת במעשיה השייכים לה בצרכי הבית, נמצא זה יש לו נחת רוח בתרתי הן מצד נאות יפיה הן מצד מעשה ידיה במלאכת הבית תרתי לטיבותא.
רַבִּי יוֹסֵי אוֹמֵר: כָּל שֶׁיֵּשׁ לוֹ בֵּית־הַכִּסֵּא סָמוּךְ לְשֻׁלְחָנוֹ. קשא הלה דבר זה נוגע לבריאות הגוף ואינו שייך לעושר? ונראה לי בס"ד כי ודאי הנאת העושר תלויה בבריאות הגוף, שאם יתעשר האדם וירבה ממונו אצלו איך יהנה ממנו האכל יאכל הזהובים ויורידם לתוך בטנו?! אך הנאתו מעושרו כי מחמת שהוא עשיר ספק בידו לאכול מאכלים טובים ויקרים ותבשילים חשובים ויפים וישתה משקים חשובין וטובים ובזה יתענג באכילה ושתיה הרבה. אמנם ידוע שאם אין הקיבה חזקה ובריאה לא תוכל לקבל מיני מאכל ומשקה הרבה וכל שכן דבר שמן וטוב, ואם תהיה גם כן מקולקלת מוכרח שיקיא האדם כל מה שיאכל וישתה, ואם כן זה אינו נהנה משום מאכל ומשקה, וידוע כי בריאות הקיבה וחזוקה תלוי בנקיות שלה, שאם כח הדוחה שבאדם חלוש ואינו דוחה כראוי אז יוציא מן הזבל קמעה וישאר רובו של זבל בבטן, ועכבתו ושהייתו בבטן עושה קלקול הרבה ומוליד חלאים בגופו, ומסתלק ממנו תאות המאכל והמשקה וכל מה שיאכל יהיה בדוחק, ואם יגדל הקלקול בפנים יותר אז לא תקבל הקיבה את המאכל ומוכרח להקיאו כי לא יתעכל בקרבה, והא ודאי זה חייו אינם חיים, ומה הנאה יש לו מעושרו? אדרבה יהיה לו למורת רוח ולדאבון נפש! מעשה בעשיר אחד שהיה ביתו מלא כל טוב, ועורכים על שולחנו לפניו ולפני אשתו ובניו בכל סעודה עשרים מיני תבשיל יפים וטובים וערבים מאד ועוד כמה מיני פירות ומיני משקין. אך העשיר עצמו היתה קיבתו מקולקלת וכל מה שיאכל יקיאנו אחר חצי שעה, ויביא רופא אומן ויעסוק עמו ברפואות הרבה ולא הועיל, ותקצר רוחו עד שקץ בחייו, ויאמר לרופא אם הוא היה עני יותר טוב לו מפני שלא היה רואה בעיניו מיני מאכלים טובים וערבים, אך עתה שהוא עשיר ומכח רוב עושרו ביתו מלא כל טוב ועל ידי כך שולחנו מלא תבשילין ערבים ופירות טובים ומשקין יפין והוא אוכל ומקיא הנה זה הטוב שבידו נחשב לו למורת רוח ולדאבון נפש. וכן הוא הענין שכתבנו, נמצא מסבת עכוב הזבל עושה קלקול, והנה בימים הראשונים היו בתי כסאות שלהם בשדה והם רחוקים מחצרותיהם כנזכר בגמרא, ורק יש עשירים ונכבדים שיש להם בית הכסא בביתם סמוך לשולחנם, והנה אלו שהם מוכרחים לצאת לחוץ לשדה כאשר מתעורר בקרבם כח הדוחה ורוצים לפנות, צריכים לעמיד עצמם עד שילכו חוצה לשדה כי אין להם בית הכסא בביתם לפנות תיכף, ובזה השיעור של זמן עכבת הזבל בבטנם ודאי יגיע איזה קלקול בקיבה כל אחד לפי כוחו ומזגו, ואפשר שלפעמים יעשה העיכוב רשום גדול בקלקול ויתהווה מזה חולאים בקיבה, וממילא יגיע הנזק לאכילתו מכאן ולהבא כי לא יהיה לו תאוה באכילה, או אפשר שיגדל הקלקול יותר עד שיגיע להקיא מאכלו תמיד, ואם כן אין זה עשיר כי עושרו יהיה לו למורת רוח! וכמו בעל המעשה הנזכר אשר דבר לרופא שטוב לו יותר אם היה עני, מה שאין כן אדם שיש לו בית הכסא סמוך לשולחנו דלא אפשר שיהיה לזה עכבה ושהוי אפילו במקצת זמן בזבל בטנו, הנה הוא שמור מנזקין אלו ובודאי קיבתו תהיה בריאה וחזקה אם לא יארע בה חולי ממקרי הזמן מבחוץ, ולכן זה חשיב עשיר שהוא נהנה תמיד מעושרו באכילה ושתיה.

Daf 26a

עָמַד רַבִּי יוֹחָנָן בֶּן נוּרִי עַל רַגְלָיו וְאָמַר: מַה יַּעֲשׂוּ אַנְשֵׁי בָּבֶל, שֶׁאֵין לָהֶם אֶלָּא שֶׁמֶן שֻׁמְשְׁמִין? וּמַה יַּעֲשׂוּ אַנְשֵׁי מָדַי, שֶׁאֵין לָהֶם אֶלָּא שֶׁמֶן אֱגוֹזִים?. הנה לפי פשוטו של דבר הוצרך לעמוד כדי לפרסם טענתו ולהשמיע קולו בבית המדרש כולו שיסכימו כל החכמים היושבים לדבריו שטוען על רבי טרפון. אך נראה לי עוד טעם אחר שעמד עַל רַגְלָיו ודבר דברים אלו לבטל דברי רבי טרפון, שרמז בזה דאין גוזרים דבר על הציבור אלא אם כן יהיה לדבר ההוא עמידה וקיום כאדם שעומד עַל רַגְלָיו, וזה הדבר שגזר רבי טרפון שלא להדליק אלא בשמן זית אין לו עמידה וקיום, כי מַה יַּעֲשׂוּ אַנְשֵׁי בָּבֶל וכו' וּמַה יַּעֲשׂוּ אַנְשֵׁי מָדַי וכו' ועוד ועוד. גם נראה לי קרוב לזה כי מרגלא בפומייהו דרבנן מארי דתלמודא לומר על חכם שנדחין דבריו לֹא מָצָא יָדָיו וְרַגְלָיו בְּבֵית הַמִּדְרָשׁ, ולכן קם רַבִּי יוֹחָנָן בֶּן נוּרִי עַל רַגְלָיו וסידר דברי טענותיו לדחות דברי רבי טרפון ולהורות להפך רמז בזה כי רבי טרפון לא מצא רגליו בבית המדרש בדבר זה שאמר לאסור שאר שמנים, אך אני עמדתי על רגלי שמצאתי רגלי בדברים אלו שאני אומר להתיר שאר שמנים.

Daf 26b



Daf 27a



Daf 27b



Daf 28a



Daf 28b

אוֹמֵר הָיָה רַבִּי מֵאִיר: 'תַּחַשׁ' שֶׁהָיָה בִּימֵי מֹשֶׁה, בְּרִיָּה בִּפְנֵי עַצְמָהּ הָיָה. יש להקשות הוה ליה למימר אָמַר רַבִּי שִׁמְעוֹן בֶּן לָקִישׁ: אָמַר רַבִּי מֵאִיר כלשון הרגיל בכוליה תלמודא ולמה שינה למינקט אומר 'הָיָה רַבִּי מֵאִיר'? ונראה לי בס"ד כי דבר זה היה רבי מאיר רגיל לדרשו ולאומרו כמה פעמים לכך נקיט כהאי לישנא, להורות על כך שהיה רבי מאיר רגיל לומר זה תמיד שלא פעמיים ולא שלש נשמע זה מפיו אלא כמה פעמים נשמע דבר זה ממנו. ומ"ש שֶׁהָיָה קֶרֶן אַחַת בְּמִצְחוֹ נראה לי בס"ד, כי שני קרנים ימין ושמאל מורין א' על ישוב וא' על חורבן, כי ימין חסד מורה על זמן ישובו ושמאל גבורת מורה על זמן חרבנו, אך המשכן לא נחרב כי בבנין בית המקדש נגנז ולא שלטה בו יד זר מפני שהיה מעשה ידיו של משה רבינו ע"ה, לכך לא היה לתחש שנעשה לצורך המשכן אלא קֶרֶן אַחַת בְּמִצְחוֹ, שמורה על קו הרחמים שהוא אמצעי שיורה על דין ממותק שהוא מתקיים, ולכן כל אמצעי שלם, ולכן גם שור שהקריב אדם הראשון קֶרֶן אַחַת הָיְתָה לוֹ בְּמִצְחוֹ שיורה על מיתוק הדין בבריאת העולם, שבתחלה כתוב (בראשית א' א') בְּרֵאשִׁית בָּרָא אֱלֹהִים, ואחר כך כתוב (בראשית ב' ד') בְּיוֹם עֲשׂוֹת הֳ' אֱלֹהִים אֶרֶץ וְשָׁמָיִם, שהדין ממותק ברחמים.

Daf 29a



Daf 29b



Daf 30a

שַׁאוּל שְׁאֵלְתָא זוֹ לְעֵילָא מֵרַבִּי תַּנְחוּם דְּמִן נוֹי. עיין פירוש רש"י ז"ל. ולי נראה הכונה כי הנשאל היה יושב והשואלין היו עומדים לפניו ושואלין דאין שואלין מיושב מפני הכבוד, ומאחר שהנשאל יושב והשואל עומד נמצא השואל עומד גבוה מן הנשאל ולכך שייך בזה לשון לְעֵילָא מיניה. והא דאמר שְׁאִילָה זוֹ בא מסדר הש"ס ללמדינו שלא נחשוב שהשואל שאל שאלה אחרת מרבי תנחום השייכה לענין זה של שלמה המלך ע"ה דדריש ביה וזו הדרשה דדריש ר' תנחום היא היתה תשובה לאותה שאלה, אלא שלא נזכרה בתלמוד השאלה אלא רק התשובה הזאת של ר' תנחום מה שדרש בזה, ולעולם ר' תנחום לא הביא דברים אלו שלא כענין, לכך דקדק לומר שְׁאִילָה 'זוֹ' רצונו לומר לא היתה שאלה אחרת, ונמצאנו למדין שרבי תנחום פתח באגדה זו שאינה מן הענין ורק עשה כדי למשוך לב השומעין, כדי שכולם יטו אזנם וישמעו התשובה שלו שהשיב על שאלת ההלכה דהנר, ונחת הש"ס ללמדנו בזה שכך ראוי להתנהג בדברי תורה למשוך לב השומעין לדבר הלכה, ואין בזה גנאי על אשר מכניס בתוך הענין דברים שלא כענין.
פָּתַח וְאָמַר אַנְתְּ שְׁלֹמֹה מַלְכָּא, אָן חָכְמָתָךְ? אָן סוּכְלְתָנוּתָךְ? וְכוּ'. נראה לי בס"ד מה שדבר בלשון זה לנוכח כאלו שלמה המלך ע"ה לפניו, לקיים מ"ש חכמינו ז"ל לְעוֹלָם יִרְאֶה אָדָם כְּאִלּוּ בַּעַל שְׁמוּעָה עוֹמֵד לְנֶגְדּוֹ ואל יבהל להקשות ולדבר קשות ולהחליט טעות בבעל השמועה. ומ"ש אָן חָכְמָתָךְ אָן סָכלְנוּתֶךָ נראה לי בס"ד כפל הלשון כנגד מה שנתן לו הקב"ה לב חכם ונבון, כמו שנאמר במלכים ג' (מלכים א' ג, יב) הִנֵּה נָתַתִּי לְךָ לֵב חָכָם וְנָבוֹן, וכן בדברי הימים א"ל הקב"ה (דברי הימים ב' א, יב) הַחָכְמָה וְהַמַּדָּע נָתוּן לָךְ, ולזה אמר אָן חָכְמָתָךְ כנגד חכמה וְאָן סָכלְנוּתֶךָ כנגד המדע. ועוד נראה לי בס"ד כי שלמה היה חכם גדול בתורה וגם חכם גדול בחכמות חיצוניות, ולזה אמר אָן חָכְמָתָךְ כנגד חכמת התורה וְאָן סָכלְנוּתֶךָ כנגד חכמות חצניות דבר בלשון תרגום, כי סכלנותך היא לשון תרגום וידוע דלשון תרגום הוא חיצוני ללשון הקודש. אי נמי נראה לי אָן חָכְמָתָךְ על שדבריך נראין סותרין דברי אביך, וְאָן סָכלְנוּתֶךָ במה שדבריך סותרים זה את זה.
לְעוֹלָם יַעֲסֹק אָדָם בְּתוֹרָה וּבְמִצְווֹת קֹדֶם שֶׁיָּמוּת, שֶׁכֵּיוָן שֶׁמֵּת, בָּטֵל מִן הַתּוֹרָה וּמִן הַמִּצְווֹת, וְאֵין לְהַקָּדוֹשׁ בָּרוּךְ הוּא שֶׁבַח בּוֹ. צריך להבין לשון שֶׁבַח דנקיט כאן? ונראה לי בס"ד כי המת בטל מדבור ומעשה בלבד אבל כח המחשבה עודנו אחוז בו עד שיסתם הגולל. ולכן אמרו רבותינו ז"ל קודם שיסתם הגולל, המת שומע ויודע כל מה שמדברים לפניו וזאת ההרגשה שיש למת היא על ידי כח המחשבה שעודנו דבוק בו, והצדיקים גם אחר שיסתם הגולל יש שיעור מה מכח המחשבה דבוק בהם, ומזה הכח אמרו רבותינו ז"ל שהמתים יודעים מענין החיים ושומעים מה מה שמדברים על קברם. וידוע שהעבודה במעשה פועלת במקום הראוי לה, וכן עבודה בדבור פועלת במקום הראוי לה, וכן עבודה במחשבה פועלת במקום הראוי לה, והוא מקום גבוה ועליון שעל ידי המחשבה יהיה המשכת אורות מוחין ממקום עליון לבחינת שם מ"ה דאלפין, ולכן נקראת 'מַחֲשָׁבָה' אותיות 'שֶׁבַח מ"ה' רצונו לומר אורות מוחין לשם מ"ה, על דרך שאמרו בתיקונים על 'חָכְמָה' שהיא 'כ"ח מ"ה'. אך ודאי במחבשבה גרידה אין כח לעשות שבח מ"ה שה"ס [שהוא סוד] המשכת המוחין אלא דוקא בזמן שיש עמה עבודה של דיבור, דהיינו עסק התורה שעוסק במחשבה טובה או עבודה של מעשה שעושה מצוה לשמה במחשבה טובה. ולזה אמר כֵּיוָן שֶׁמֵּת, בָּטֵל מִן הַתּוֹרָה שהיא עבודה בדיבור ומן המצות שהיא עבודה במעשה, שאף על פי שנשאר כח המחשבה דבוק בו עם כל זה אינו פועל בכח זה לבדו לעשות בו 'שב"ח מ"ה' שהוא הנרמז באותיות מחשבה שהוא המשכת המוחין שהם שֶׁבַח מ"ה, אלא אֵין לְהַקָּדוֹשׁ בָּרוּךְ הוּא עתה שֶׁבַח בּוֹ 'שֶׁבַח' דייקא כאשר ביארנו. ועוד נראה לי בס"ד אומרו וְאֵין לְהַקָּדוֹשׁ בָּרוּךְ הוּא שֶׁבַח בּוֹ, ידוע שהקב"ה משתבח בתורה ומצות שעושים הצדיקים בחייהם בעולם הזה, דכתיב (ישעיהו מט, ג) יִשְׂרָאֵל אֲשֶׁר בְּךָ אֶתְפָּאָר, אך כל זה הוא רק מה שעושין בהיותם בעולם הזה שיש להם חומר מעכב לכך משתבח בהם, אבל אחר שנפטרו והלכו לעולם הבא שאין שם חומר אף על לפי ששם אינם בטלים מלימוד התורה, וכמו שאמרו רבותינו ז"ל על פסוק (תהלים פד, ח) יֵלְכוּ מֵחַיִל אֶל חָיִל יֵרָאֶה אֶל אֱלֹהִים בְּצִיּוֹן, עם כל זה אינו משתבח בהם דשם הם כמו מלאכים שאין להם חומר מעכב, וז"ש וְאֵין לְהַקָּדוֹשׁ בָּרוּךְ הוּא שֶׁבַח בּוֹ כי מה שנאמר יִשְׂרָאֵל אֲשֶׁר בְּךָ אֶתְפָּאָר הוא דוקא על זמן היותם חיים בעולם הזה! ונראה לי שֶׁבַח [310] עולה ש"י, רמז אימתי זוכה לשכר של ש"י במה שנאמר לְהַנְחִיל אֹהֲבַי יֵשׁ [310] הוא בזמן שעוסק בעולם הזה שיש לְהַקָּדוֹשׁ בָּרוּךְ הוּא שֶׁבַח שהוא כמספר ש"י בּוֹ.
אָמַר דָּוִד לִפְנֵי הַקָּדוֹשׁ בָּרוּךְ הוּא: רִבּוֹנוֹ שֶׁל עוֹלָם, מְחֹל לִי עַל אוֹתוֹ עָוֹן. אָמַר לוֹ: מָחוּל לָךְ. אָמַר לוֹ: עֲשֵׂה עִמִּי אוֹת בְּחַיַּי. אָמַר לֵיהּ: בְּחַיֶּיךָ אֵינִי מוֹדִיעַ, בְּחַיֵּי שְׁלֹמֹה בִּנְךָ אֲנִי מוֹדִיעַ. צריך להבין למה לא רצה הקב"ה להודיע בחייו? ונראה לי בס"ד דאמרו רבותינו ז"ל (עבודה זרה דף ה.) לא היה ראוי דוד לאותה מעשה אלא חטא להורות תשובה ליחיד, ופירש הגאון מוהר"י ז"ל בי"ד מנא ליה דלא היה ראוי לאותה מעשה? ותירץ דאמרו רבותינו ז"ל כיון שעברו רוב ימיו של אדם ולא חטא שוב אינו חוטא, דכתיב (שמואל א' ב, ט) רַגְלֵי חֲסִידָיו יִשְׁמֹר, והוא חי ע' שנה ובא לירושלים בן ל"ז שנים ומעשה דבת שבע היתה אחר שמלך בירושלים וכבר עברו רוב ימיו ואיך חטא? אלא ודאי להורות תשובה! עד כאן דבריו יעוין שם. ולכן אם בחייו יודיע עדיין יליזו שפתים לומר אף על פי שנודע עתה שמחל לו אך עם כל זה יותר היה טוב ונאה לו אם לא היה חוטא מעיקרא! ואם נאמר להם לא כן אלא חטאו היה בו צורך תיקון העולם להורות תשובה יאמרו מנא לן? ואם נאמר דהרי עברו רוב ימיו וכמו הוכחה הנזכר לעיל, יאמרו שמא יחיה שמונים שנה ויותר ועדיין לא עברו רוב ימיו, לכך המתין לו הקב"ה לברר מחילתו אחר פטירתו, דאז בעת שתתברר מחילתו יהיה נודע דעברו רוב ימיו כשהיה ענין בת שבע, ואז בעת ההיא בטל מעליו לזות שפתים הנזכר. ונראה לי דנבואה נזרקה בפיו של אדונינו דוד המלך ע"ה שאמר עֲשֵׂה עִמִּי אוֹת בְּחַיַּי, שבאמת מצד החיים שלו נעשה לו אות לטובה לזכותו. ועוד נראה לי בס"ד טעם שרצה הקב"ה להראות אות טובתו בבנין בית המקדש, מפני שהוא נצטער עליו שרצה לבנותו ואויביו היו מרננים לומר לא זכה לבנותו מפני שלא היה ראוי חס וחלילה, ובאמת אינו כן אלא אדרבה מפני שהיה צדיק גדול אם היה בונהו לא היה נחרב! וצריך שיחרב בשביל טובת ישראל, לכך עשה לו בבנין הבית בארון שהוא עיקר, שבו תהיה השראת שכינה בבית המקדש לא יהיה נכנס שם אלא בעבורו. אמנם באמת אנחנו רואין אף על פי שאמר לו הקב"ה בְּחַיֶּיךָ אֵינִי מוֹדִיעַ עם כל זה קיים לו אֲרֶשֶׁת שְׂפָתָיו שבקש עֲשֵׂה עִמִּי אוֹת בְּחַיַּי, לקיים מה שנאמר (תהלים כא, ג) תַּאֲוַת לִבּוֹ נָתַתָּה לּוֹ וַאֲרֶשֶׁת שְׂפָתָיו בַּל מָנַעְתָּ סֶּלָה, דאמרו רבותינו ז"ל במדרש רבא (פרשת וארא פ"ח) בשעה שהכניס שלמה הארון לא יכול להכניסו וכו' מה עשה שלמה הביא ארונו של דוד לבית המקדש ואמר (דברי הימים ב' ו, מב) הֳ' אֱלֹהִים אַל תָּשֵׁב פְּנֵי מְשִׁיחֶיךָ זָכְרָה לְחַסְדֵי דָּוִיד עַבְדֶּךָ, א"ר ברכיה בשם רבי חלבו באותה שעה חייה דוד, שכן אמר (תהלים ל' ד') הֳ' הֶעֱלִיתָ מִן שְׁאוֹל נַפְשִׁי חִיִּיתַנִי מִיּוֹרְדֵי בוֹר, עיין שם. ונראה הטעם דחיה דאיך יכניסו ארון מת לבית המקדש, וכיון דחיה פרחה טומאה, וכמו שאמרו בגמרא דשאלו לרבי יהושע בן השונמית מהו שיטמא א"ל מת מטמא ואין החי מטמא, ואיך שיהיה אותה שעה שנעשה האות הוא היה חי, ואם כן שפיר נתקיימה דבריו שבקש עֲשֵׂה עִמִּי אוֹת בְּחַיַּי, ומה שאמר לו הקב"ה בְּחַיֶּיךָ אֵינִי מוֹדִיעַ היינו בְּחַיֶּיךָ אלו אבל בְּחַיִּים החדשים שיבואו לו אין הכי נמי יהיה האות לטובה.
כֵּיוָן שֶׁאָמַר: (דברי הימים ב' ו, מב) "הֳ' אֱלֹהִים אַל תָּשֵׁב פְּנֵי מְשִׁיחֶיךָ זָכְרָה לְחַסְדֵי דָּוִיד עַבְדֶּךָ", מִיָּד נַעֲנָה. בְּאוֹתָהּ שָׁעָה נֶהֶפְכוּ פְּנֵי כָּל שׂוֹנְאֵי דָּוִד כְּשׁוּלֵי קְדֵרָה, וְיָדְעוּ כָּל הָעָם וְכָל יִשְׂרָאֵל שֶׁמָּחַל לוֹ הַקָּדוֹשׁ בָּרוּךְ הוּא עַל אוֹתוֹ עָוֹן. יש להקשות למה עשה הדמיון לְשׁוּלֵי קְדֵרָה ולא לשחרות אחרת כדיו או זפת וכיוצא? ונראה לי בס"ד כי שחרות שׁוּלֵי קְדֵרָה יתהווה מן העשן העולה על הקדרה, וידוע הדיבור של האדם הוא עשן שהוא הבל היוצא מקרבו, ולכן דבור לשון הרע שהוא עשן היוצא מקרב האדם תדמה שחרותו לשחרות שׁוּלֵי קְדֵרָה שמשחיר מן העשן. או יובן אמר שׁוּלֵי קְדֵרָה רמז להם בזיון אחר בזה, כי קְדֵרָה במלואה כזה ק ו"ף ד ל"ת רי" ש ה" א המלוי שלה שהוא שולים של אותיות הפשוט של קְדֵרָה, הנה הם אותיות לאשפות, רמז שאין זה גוון שחרות שאינו מאוס שמשתמשין בו, אלא זה שחרות שהוא נמאס שנזרק לאשפות דהושחרו פניהם שחרות מאוס שנזרק לאשפות. אי נמי אם תמלא ה"א של קדרה ביו"ד יהיה אותיות המלוי שהם השוליים של קְדֵרָה אותיות ו"י לשפו"ת, שנעשה 'וי לשפות' שלהם שדברו סרה על דוד המלך ע"ה בחייו.
"וְטוֹבֵי־לֵב" שֶׁנִּתְעַבְּרוּ נְשׁוֹתֵיהֶן שֶׁל כָּל אֶחָד וְאֶחָד, וְיָלְדָה זָכָר. נראה לי בס"ד כיון דנהנו מזיו השכינה נזדכך חומרם ונמשך לבם לצד הרוחניות ונתמעטה ונחלשה תאות המשגל הגופניית והזריעו על ידי הדחק, ומצד הטבע הנשים הזריעו תחלה וקיימא לן 'אשה מזרעת תחלה יולדת זכר'. אי נמי כיון שזכו לשמחה דקדושה שהיו שמחים שנהנו מזיו השכינה, אז זכו לששון זו מילה, ולכן ילדו נשותיהם כל אחת ואחת זכר לקיים בהם מצות מילה. ועדיין צריך להבין היכא נרמז בכתוב שילדו זכרים? ונראה לי בס"ד דידוע כח ההזרעה של האיש בא מן אות יו"ד שעומדת בתוך שם א י ש, וכח ההזרעה של אשה בא מאות ה"א העומדת בסוף שם אש ה, ולכן כיון דכתיב (מלכים א' ח, סו) 'וְטוֹבֵי לֵב' נרמז בזה על זרע הזכר שנמשך מתוך השם של איש, ו 'לֵב' רצונו לומר 'תוך' מה שאין כן של הנקבה היא בסוף השם של אשה, גם 'וְטוֹבֵי' קרינן בה 'טוב יו"ד'. אי נמי נראה לי בס"ד כי בין איש לאשתו יש שני מיני אהבה, הא' היא אהבה חיצונית שהוא אוהב אשתו בעבור יופיה או בעבור מעשה ידיה, וכן היא אוהבת בעלה בשביל מלבושים תכשיטין שמביא לה וזו היא אהבה חיצונית. והב' אהבה פנימית שאוהב אשתו אהבת נפש מצד צדקות וכשרון מעשים, וכן היא גם כן אוהבת אותו אהבת נפש. ויש שאין להם אלא רק אהבה חיצונית, ויש שיש להם שני מיני אהבה הנזכר. וזה שיש לו עם אשתו שני מיני אהבה נעשה באהבתו הכפולה מספר שם הוי"ה ב"ה, ששני פעמים 'אַהֲבָה' [13] מספר כ"ו [26] וכן אצלו גם כן יש אהבה כפולה מספר כ"ו, נמצא אצלו ואצלה יש מספר 'ב"ן' [52] לכך זוכים להוליד 'בן' שהוא זָכָר. והנה אהבה חיצונית היא שייכה בכל אדם, והחידוש הוא אותם שיש להם אהבה פנימית גם כן, שנמצא אצלם יש אהבה כפולה שעולה ממנה מספר בן, לכן כיון דאמר 'וְטוֹבֵי לֵב' רצונו לומר שיש להם אהבה פנימית גם כן שהיא תתיחס ללב, כי כל פנימי נקרא לב לזה אמר שילדו זָכָר, כי כאן נמצא אצלם מספר ב"ן. ונראה לי בס"ד הא דדייק שֶׁנֶּהֱנוּ מִזִּיו הַשְּׁכִינָה היינו משום דכתיב שְׂמֵחִים וְטוֹבֵי לֵב, ומספר שִׁמְחָ"ה [353] לֵ"ב [32] עולה מספר שְׁכִינָ"ה [385] לכך דרש שֶׁנֶּהֱנוּ מִזִּיו הַשְּׁכִינָה.
"עַל כָּל הַטּוֹבָה אֲשֶׁר עָשָׂה ה' לְדָוִד עַבְדּוֹ" שֶׁמָּחַל לוֹ עַל אוֹתוֹ עָוֹן. ודאי לא היה עָוֹן אֵשֶׁת אִישׁ חס וחלילה כי בת שבע היתה מגורשת וגם טבלה וגם זמן הבחנה היה כאשר מפורש בריש זוהר בראשית, אך היה עָוֹן חִלּוּל הַשֵּׁם כי לקחה בסתר והחזירה בסתר, ובזה חשבו המון העם שהיתה חס וחלילה אֵשֶׁת אִישׁ, ואם היה לוקח אותה לו מעיקרא לאשה בגלוי לא היה בזה שום עון. תדע שאם היתה אשת איש איך הותר לו אחר כך לישא אותה אף על פי שמת אוריה והיא אסורה לבועל, ולכן רצה הקב"ה להודיע המחילה בחיי שלמה המלך ע"ה, שאם יש נדנוד חטא באישות איך שלמה המלך ע"ה שנולד ממנה יהיה סניגור עתה להזכיר צדקת אביו ויהיה נענה בכך?!
"וּלְיִשְׂרָאֵל עַמּוֹ" דְּאַחִיל לְהוּ עֲוֹן יוֹם כִּפּוּרִים. דבר זה מפורש בגמרא דמועד קטן היטב, דאמרו התם בדף ט' להתיר אכילה ושתיה ביום הכפורים דרשו קל וחומר מחנוך המשכן שהותר בו קרבן הנשיא שהוא יחיד, ופריך הגמרא אם כן אמאי היו דואגים, ומשנה קרבן הוא צורך גבוה ומשתה צורך הדיוט עיין שם. עדיין צריך להבין מאחר דאיכא פירכא זו איך התירו? ונראה דאותם דיודעים בעצמם כוונתם באכילה לשם שמים ליכא להאי פרכה ולא היו דואגים, אך אחר כך דאגו מקצתם שמא לא כוונו לשם שמים כראוי ובזה ישנה לאותה פרכה, ויצאה בת קול ואמרה כּוּלְכֶם מְזוּמָּנִים לְחַיֵּי עוֹלָם הַבָּא, 'כּוּלְכֶם' דייקא גם אותם שלא כוונו היטב לשם שמים, ואמרה עוֹלָם הַבָּא כי יום הכפורים ה"ס [היא סוד] בינה הנקראת 'עוֹלָם הַבָּא' והיינו דקאמר הכא דְּאַחִיל לְהוּ עֲוֹן יוֹם כִּפּוּרִים, וגם עוד הוצרכו למחילה על דרך אמרו במתענה תענית חלום בשבת שצריך למיתב תענית לתעניתיה ודו"ק.
הוֹדִיעֵנִי הֳ' קִצִּי. לפירוש שני שכתב רש"י ז"ל דקצי רצונו לומר 'מִנְיַן הַשָּׁנִים' יש להקשות והלא דוד המלך ע"ה היה ידוע שיש לו שבעים שנה מאדם הראשון או מהאבות וכנזכר במאמרי רבותינו ז"ל ולמה רצה להודיעו מנין השנים? ונראה לי בס"ד דידע שאדם הראשון נתן לו שבעים שנה אך בשביל שנתחרט עליהם נתנו לו אברהם ויעקב ויוסף, והוא עודנו מסתפק אם אותם השבעים של אדם הראשון הלכה לגמרי ממנו, או שמא יקח זה וזה מאחר דאדם הראשון לא חיה אלא תתק"ל [930], לכך א"ל 'הוֹדִיעֵנִי מִנְיַן הַשָּׁנִים'.
גְּזֵרָה הִיא מִלְּפָנַי, שֶׁאֵין מוֹדִיעִין מִדַּת יָמָיו שֶׁל אָדָם. הנה לפירוש שני שפירש רש"י ז"ל קשא, הא אחר כך הודיעו באיזה יום מהשבוע ולמה לא רצה להודיעו באיזה יום מהשנה? ונראה לי בס"ד כיון דהטעם שנמנעה הידיעה מן האדם בזה הוא כדי שיחוש לעצמו ויהרהר בתשובה, לכך אם יודיעו באיזה יום מהשנה נמצא כל השנה כולה לא היה דואג אלא יום אחד בלבד, אבל אם ידע באיזה יום בשבוע הנה תהיה חששתו בכל שבוע ושבוע באותו יום. ועוד נראה לי בס"ד מאחר שהוא יודע שיחיה שבעים אם היה אמר לו באיזה יום מהשנה נמצא היה יודע יום מיתתו בבירור ובכיון, ועיקר הגזירה היתה על ידיעה זו שלא ידע יום המיתה בכיוון, מה שאין כן אם ידע באיזה יום מהשבוע לא ידע בכיוון, כי בשנת השבעים יסתפק בכל שבוע ושבוע.
"וְאֵדְעָה מֶה חָדֵל אָנִי", אָמַר לוֹ: בְּשַׁבָּת תָּמוּת. פירש רש"י באיזה יום מהשבוע וכו', יש להקשות מה תועלת יש לו בידיעה זו, אם חשב לעסוק בתורה באותו יום לברוח מן המות, זה לא יתכן שיחשוב כך שיוכל אדם לברוח מן המות, צא ולמד ממשנה רבינו ע"ה! ועוד הוא עצמו כתב בתהלים (פט, מט) מִי גֶבֶר יִחְיֶה וְלֹא יִרְאֶה מָּוֶת יְמַלֵּט נַפְשׁוֹ מִיַּד שְׁאוֹל סֶלָה? ועוד למה בקש שימות באחד בשבת או בערב שבת והלא בדעתו חשב לעשות תיקון שיעסוק בתורה ובזה לא יוכל מלאך המות ליקח נפשו? ורש"י ז"ל פירש 'כדי שיתעסקו בו ובהספידו' ועל זה קשה אם יפטר בשבת יתעסקו כראוי באחד בשבת, ומה הפרש יש אם יתאחר הדבר איזה שעות, ואם ירצה יתפלל שימות בשבת בסוף היום ואז גם כן יתעסקו בו תיכף כשהתפלל שימות, בע"כ לא בירר תפלתו ושמא ימות בסוף היום וגם כך לא יוכלו להתעסק בו אלא עד אחר שבת? ונראה לי בס"ד כי דוד המלך ע"ה ידע שיש לו שונאים שמליזין עליו מענין בת שבע, והיו אומרים עליו שנפטר קודם זמנו בשביל עון זה חס וחלילה, ובפרט כי היו אומרים שהיה צריך לחיות ק"מ [140] שנה כנגד שבעים דאדם הראשון ושבעים דאבות, ולכן כשהיה נפטר בשבעים היו מליזים שנפטר בחצי זמנו, אשר על כן חשב לעשות המצנאה אחת דמוכח ממנה שנפטר בזמנו, והוא שרצה לידע באיזה יום מהשבוע ימות כדי שאותו היום יעסוק בתורה ולא יפסוק רגע, וידוע דאמרו רבותינו ז"ל התורה מצלת ממיתה שלא בזמנה אבל מן מיתה בזמנה אינה מצלת, ולכן הוא שהיה עוסק בתורה כל אותו היום ועם כל זה נפטר נמצא מת מיתה בזמנה. אמנם אחר שאמר לו הקב"ה שימות בשבת אז נסתרה הוכחה זאת, שחשב כי אמר בשבת מחויב אדם לאכול שלש סעודות ואם כן עת אכילה מוכרח להיות בטל מעסק תורתו, והשתא אם יפטר בו ביום עדיין יש פתחון פה לאויביו לומר לעולם מת שלא בזמנו בשביל עון בת שבע, והא דלא הצלתו התורה כיון דבאמת היא מצלת ממיתה שלא בזמנה, היינו מפני שנפטר בעת שהיה אוכל דאז היה פסיק פומיה מגרסא, והתורה לא תציל אלא רק בעידנא דעסיק בה, ולכך בקש מהקב"ה שימית אותו באחד בשבת או בערב שבת שהוא חול שיוכל להתענת בו, ואז לא יהיה פסיק פומיה מגרסא כלל, וממילא יהיה מזה הוכחה ברורה שמת בזמנו ולא יליזו אויביו שפתים עליו בזה. וסוף דבר אחר ששמע מהקב"ה שעסק תורתו חביב עליול יותר מאלף עולות, אז חשב מעתה איש כמוני יכול לבטל עונג שבת ולעסוק בתורה, ונהג עתה כמו היה נוהג מר בריה דרבינא להתענות גם בשבתות וכן עשה, והוה יתיב וגריס כוליה יומא ממש ולא היה אוכל ושותה ביום כלל, ואז בזה אם יפטר ביום יהיה מן עסק תורתו הוכחה שמיתתו היתה בזמנה וכאמור. ונראה דלא נהג בזה אלא רק בשנת השבעים שידע שימות באותה שנה כי הוא היה יודע מספר שנותיו, והא דְּאִיפְחִית דַּרְגָּא לא נפל חס וחלילה! אלא רק זה היה סיבה שישתוק באותה רגע מדברי תורה.
קָם מַלְאַךְ־הַמָּוֶת קַמֵּיהּ, וְלָא יָכִיל לֵיהּ, דְּלָא הֲוָה פָּסִיק פּוּמֵיה מִגִּירְסָא. הדבר יפלא דהלא נודע מדברי רבותינו ז"ל שאין הצדיקים מתים אלא בנשיקה ואיך צדיק וחסיד גדול כדוד המלך ע"ה ימות על ידי מלאך המות חס וחלילה? גם עוד יש קושיא בענין זה להיפך דאמרו בגמרא (בבא בתרא דף יז) שִׁשָּׁה לֹא שָׁלַט בָּהֶם מַלְאַךְ הַמָּוֶת, אֵלּוּ הֵם: אַבְרָהָם, יִצְחָק, וְיַעֲקֹב, מֹשֶׁה, אַהֲרֹן, וּמִרְיָם. ויש להקשות אם כן איך אמרו רבותינו ז"ל בבבא מציעא שכל הצדיקים אינם מתים על ידי מלאך המות וזו קושיא להפך? ונראה לי בס"ד דיש בענין המיתה שלשה סוגים הא' המון העם שמתים על ידי מלאך המות. והב' צדיקים גמורים שאינם מתים על ידי מלאך המות אלא על ידי נשיקה, וענין הנשיקה הוא שיתגלה לעיניהם אור השכינה והוא מושך נפשם מקרבם כאבן השואבת שמושכת הברזל מרחוק, ועל זה אמרו רבותינו ז"ל בגמרא כְּמִשְׁחַל בִּנִּיתָא מֵחֶלְבָּא [דומה כהוצאת שערה מחלב], אך לא יזכה האדם לכך שתהיה נפשו יוצאה מגופו על ידי אור השכינה שיתגלה לעיניו אלא אם כן הוא מוסר נפשו ברצונו הטוב, אבל ודאי החומר קשה עליו הדבר הזה ואיך יתכן שיהיה לו רצון בדבר זה של יציאת נפשו ממנו? לכך צדיקים אלו יתגלה לפניהם אותה שעה מלאך המות מרחוק ולא יגע בהם, ורק הם כשיראוהו ירעדו ממנו פן יקח נפשם בידו, ואז תיכף יהיה להם רצון טוב למסור נפשם ביד השם יתברך! וכיון שנעשה להם רצון טוב בכך אז תיכף יתגלה לפניהם אור השכינה וימשוך נפשם מגופם. נמצא הם יצאה נפשם בנשיקה ורק מלאך נגלה ועמד לפניהם כדי שעל ידי כך יהיה להם אותה שעה רצון טוב למסור נפשם ביד השם יתברך. והסוג השלישי הם האבות ומשה ואהרן ומרים שלא הוצרכו שיתגלה לפניהם מלאך המות, ולא נראה כלל לפניהם בעת שיצאה נפשם בנשיקה, ועל זה אמרו בגמרא לא שלט בהם מלאך המות רוצה לומר לא שלט כלל אפילו בראיה בעלמא להפחידם שלא היה לו יכולת להתראות לפניהם. ואמרתי שענין זה יהיה כדוגמת מה שאמרו רבותינו ז"ל על שידים ומזיקין, שהוא לאחד נראה ומזיק, ולשנים נראין ואין מזיקין, ולשלשה לא נראין ולא מזיקין, דוק ותשכח שחלוקות אלו הם ממש כאותם שלשה חלוקות אשר ביארנו. והנה כאן אצל דוד המלך ע"ה כדי שיהיה לגופו רצון טוב למסור נפשו ביד השם יתברך היה צריך שיתראה לפניו מלאך המות חגור כלי זיינו. כדי שאז יהיה לגופו רצון טוב שימסור נפשו להשם יתברך ותצא נפשו בנשיקה כפי ערכו, כי אור אשר יתגלה לפני הצדיקים כל אחד יהיה כפי ערכו. אך כיון שהיה עוסק בתורה ולא פסק פומיה לא היה יכול מלאך המות להתראות לפניו בכלי זיינו, ולכך עשה המצאה זו של אילנות כדי שיעלה בסולם ויפחות דרגא וממילא יפסוק מדברי תורה ואז יוכל להתראות לפניו, וכיון שנתראה לפניו אז תיכף נעשה לגופו רצון למסור נפשו להשם יתברך ותיכף נגלה אליו אור השכינה בגודל רב לפי ערכו, ויצאה נפשו בנשיקה על ידי אור השכינה שמשך אותה כאבן השואבת, יְהִי רָצוֹן זְכוּתוֹ יָגֵן בַּעֲדֵינוּ אָמֵן כֵּן יְהִי רָצוֹן.

Daf 30b

שָׁלַח שְׁלֹמֹה לְבֵי מִדְרָשָׁא: אַבָּא מֵת וּמֻטָּל בַּחַמָּה, וּכְּלָבִים שֶׁל בֵּית אַבָּא רְעֵבִים, מָה אֶעֱשֶׂה? שָׁלְחוּ לֵיהּ: חֲתֹךְ נְבֵלָה וְהַנַּח לִפְנֵי הַכְּלָבִים, וְאָבִיךְ, הַנַּח עָלָיו כִּכָּר אוֹ תִּינוֹק, וְטַלְטְלוֹ. המאמר הזה מוקשה מאד לפי פשוטו, וכי שלמה המלך ע"ה שהיה חכם גדול לא ידע דין זה שהוצרך לשאול? ועוד אם נזדמנה לו שאלה אחרת בעבור הכלבים למה צירף אותה עם שאלת ששאל בעבור אביו הקדוש, וכי דרך ארץ לעשות כך?! ולא היה לו לשאול שאלות אלו בזה אחר זה. ועוד אין החכמים יקדימו בתשובת שאלת הכלבים קודם ענין אביו וכי שורת דרך ארץ הוא כך? ועוד אמר מֵת וּמֻטָּל בַּחַמָּה כיון דנקיט וא"ו נמצא ב' ידיעות חלוקות, ואמר שהם הא' מֵת והב' מֻטָּל בַּחַמָּה? ועוד למה הוצרך לפרש כְּלָבִים שֶׁל בֵּית אַבָּא לימא כְּלָבִים סתם וְהַכְּלָבִים רְעָבִים? ונראה לי בס"ד כי מאמר זה נאמר בלשון מליצה והוא מדברי חכמים וחידותם, ומעולם לא הוצרך לשאלות אלו ממש כפשוטם, אלא עשה ענין שאלות אלו כדרך משל וחידה בשביל דבר אחר, והוא דידוע שהיה לדוד המלך ע"ה אויבים מליזים עליו בענין בת שבע ויודעים האמת ומכחישים באומרם אשת איש היתה, ולכך גם בחייו היו מקנטרים בפניו ואומרים לו (בבא מציעא נט.) הבא על אשת איש מיתתו במה? וכו', אך דוד המלך ע"ה אף על פי שבידו לַעֲשׂוֹת בָּהֶם מִשְׁפָּט כָּתוּב ולקעקע ביצתם היה מן הַנֶּעֱלָבִין וְאֵינָם עוֹלְבִים שׁוֹמְעִים חֶרְפָּתָם וְאֵינָם מְשִׁיבִים. פוק חזי כמה קללו שמעי ונתחייב הריגה ולא עשה לו שום צער! ואמרו רבותינו ז"ל הַנֶּעֱלָבִין וְאֵינָם עוֹלְבִים שׁוֹמְעִים חֶרְפָּתָם וְאֵינָם מְשִׁיבִים עֲלֵיהֶם הַכָּתוּב אוֹמֵר (שופטים ה, לא) וְאהֲבָיו כְּצֵאת הַשֶּׁמֶשׁ בִּגְבוּרָתוֹ, שנמשלו לחמה. לכך אמר עליו הקב"ה (תהלים פט, לז) וְכִסְאוֹ כַשֶּׁמֶשׁ נֶגְדִּי. גם ידוע מה שאמרו רבותינו ז"ל דבעלי לשון הרע נקראו כלבים, ולכן שלמה המלך ע"ה אחר שנפטר אביו ע"ה נתעורר בספק אחד, והוא כי אמר אם הכלבים אויבי דוד המלך ע"ה בחייו היו נובחין להליז שפתים עליו כל שכן עתה אחר שנפטר, ובודאי לא ישובו מדרכם הרעה אלא יהיו נובחין לדבר סרה על הצדיק גם לעת עתה! אך הוא בחייו היה סובל ומוחל ושותק אבל עתה אחר פטירתו איך אנחנו נעשה, אם נכרית הכלבים האלה מן העולם ונרדפם עד הַחְרָמָה, או גם אנחנו נשתוק ונקיים מה שאמר הכתוב (משלי כו, ד) אַל תַּעַן כְּסִיל כְּאִוַּלְתּוֹ? וזה השאלה שאל אותה ברמז מן החכמים שאמר להם אַבָּא מֵת עתה אך הוא היה בחייו מֻטָּל בַּחַמָּה, כלומר מן הַנֶּעֱלָבִין וְאֵינָם עוֹלְבִים שׁוֹמְעִים חֶרְפָּתָם וְאֵינָם מְשִׁיבִים וכו' שנרמזו לְחַמָּהּ כמו שנאמר כְּצֵאת הַשֶּׁמֶשׁ בִּגְבוּרָתוֹ, ואותם הַכְּלָבִים שֶׁל בֵּית אַבָּא רוצה לומר אויבים שלו שהיו מדברים לשון הרע ודיבה רעה עליו ודאי עדיין הם רְעֵבִים שלא שבועו מהדברים הרעים אשר דברו עליו בחייו! לכן הגידו לי מָה אֶעֱשֶׂה אם גם אני אעלים עין מדבריהם לקיים אַל תַּעַן כְּסִיל, או אם צריך לסמות עיניהם ואסתום פיהם בעפר לכבוד אבי הקדוש? והשיבו לו גם הם ברמז חֲתֹךְ נְבֵלָה לִפְנֵי הַכְּלָבִים, כלומר זה המדבר נבלה על אביך הנמשל לַלְּבָנָה וזה מדבר עליו 'נְבָלָה' הפך אותיות 'לְּבָנָה' חתוך אותו, רצונו לומר תהרגהו לפני הכלבים! כלומר זה המדבר נבלה על אביך הנמשל ללבנה וזה מדבר עליו 'נְבָלָה' הפך אותיות 'לְּבָנָה' חֲתֹךְ אותו, רצונו לומר תהרגהו לפני הכלבים אלו בעלי לשון הרע שהם אחוזת מריעיו של זה הדובר נבלה, דאין אתה רשאי למחול על כבוד אביך. גם עוד מו"מ [משל ומליצה] תפרסם טענות המצדיקים את אביך לדרשם ברבים, וזה שאמרו וְאָבִיךְ צדיק שתצדקהו בראיות בפני רבים, ואלו הן ההצדקות חדא הַנַּח עָלָיו הוכחה וראיה של כִּכָּר, כי ברית כרותה לאמר (משלי ו, כו) בְעַד אִשָּׁה זוֹנָה עַד כִּכַּר לָחֶם, שהנואף יבא לידי עניות ואביך תהלות לאל נפטר בעושר גדול וכנזכר בדברי הימים. ועוד הוכחה שנית מן הַתִּינוֹק הוא הילד הראשון שילדה בת שבע מאותה ביאה שבא אביך עליה בעוד אוריה חי, דמצינו כשחלה אותו ילד חרד עליו אביך חרדה גדולה והתפלל אל השם יתברך כדי שיחיה, אם חס וחלילה ביאתו אסור איך רצה שיחיה, אדרבה טוב לו שימות ואיך יבקש מאת האלהים שיחייהו אם חס וחלילה בא מאשת איש, אלא ודאי מוגרשת היתה ומותרת לו, לכן תפרסם טענות אלו המצדיקים את אביך כדי שלא ישגו בני אדם ויטו אזנם לבעלי לשון הרע. ושוב ראיתי ספר אֶרֶץ הַחַיִּים על התהלים (מזמור טל) שהביא מאמר זה ופירש כְּלָבִים על בעלי לשון הרע, וְכִּכָּר על ענין ככר לחם כאשר פרשתי, אבל ברמז הַתִּינוֹק נדחק דוחק גדול, וגם בשאר דברי המאמר יש הפרש גדול בין דברי לדבריו כאשר יראה המעיין. ובאופן אחר נראה לי בס"ד ביאור המאמר הנזכר, דידוע דדוד המלך ע"ה נפטר בשבת במנחה בעת רצון בזמן גילוי מצח הרצון ונתעלה מאד בזה כמו שאמרו בזוהר הקדוש, ואות ה"א של 'חַמָּה' בא"ת ב"ש תתחלף בצד"י, ולפי זה 'חַמָּה' אותיות 'מֵצַח'. גם ידוע שהקלפות נקראים 'כְּלָבִים' והם רעבים בעת מנחת שבת שהוא עת רצון, וכמו שכתב רבינו האר"י ז"ל בפיוט בְּנֵי הֵיכְלָא דְּכָסִיפִין לְבַר נַטְלִין וְלָא עָאלִין הֲנֵי כַּלְבִּין דְּחָצִיפִין עיין שם. וז"ש אף על פי שֶׁ אַבָּא מֵת עתה הוא מֻטָּל בַּחַמָּה בבחינת הרצון דמצח, כי 'חַמָּה' היא אותיות 'מֵצַח' בחילוף אות ה"א בצד"י לכן עתה כְּלָבִים שֶׁל בֵּית אַבָּא הם הקליפות דעשיה רְעֵבִים, וקראם דבית אבא כי דוד המלך ע"ה הוא בחינת מלכות שה"ס [שהוא סוד] עשיה לכך העשיה תתייחס אליו, הגידו לי עתה שנזדמן פטירתו של אבי בעת רצון כזה מָה אֶעֱשֶׂה תיקון ועילוי לאבי בעת כזאת? והשיבו לו ברמז חֲתֹךְ נְבֵלָה היא מלכות דקליפה הנקראת 'נבילת' תשבר כוחה לִפְנֵי הַכְּלָבִים הם הקליפות גונדא דיליה כי העת ראוי לכך, ואתה תעשה כונות השייכים לדבר זה, ואחר שתגרש הקליפות ותשבר כח מלכות דקליפה אז אָבִיךְ שהוא בחינת מלכות דקדושה שזכה למלכות דאצילות, שהיא סוד עשיה דאצילות הַנַּח עָלָיו כִּכָּר מספר רוח ה' שהוא למעלה ממלכות דאצילות, וְתִּינוֹק סוד נשמה דאצילות, כי 'נְשָׁמָה' במילואה כזה, נו"ן שי"ן מ"ם ה"ה [556] עולה מספר 'תִּינוֹק' [556], תמשיך לו הארות עליונות אלו וטלטלו בסולם המעלות מעולם לעולם ומבחינה לבחינה עד הבינה העליונה. ועיין בספר הליקוטים בפסוק וְהַמֶּלֶךְ דָּוִד זָקֵן (מלכים א' א, א) שכתב וז"ל וכן דוד המלך ע"ה יצא מהשבעים שנה והניח לו ה' מכל אויביו, ובא ליום השבת קדש ובו נפטר ועלה לבינה עיין שם ודוק היטב.
כְּתִיב: (קהלת ז' ג') "טוֹב כַּעַס מִשְּׂחוֹק", וּכְתִיב: (קהלת ב' ב') "לִשְחוֹק אָמַרְתִּי מְהוֹלָל וּלְשִׂמְחָה מַה זֹּה עֹשָׂה". קשא והלא לִשְחוֹק אָמַרְתִּי מְהוֹלָל כתוב קודם והו"ל להקדימו בקושיא? ונראה לי בס"ד כי לִשְחוֹק אָמַרְתִּי מְהוֹלָל הוא מוקשה בלאו הכי מצד עצמו, דאיך יאמר מְהוֹלָל פירוש משובח על השחוק והכל יודעים שהשחוק מגונה, לכך כיון שהוא מוקשה יותר הזכירו לבסוף כי כן הדרך למנקט היותר מוקשה באחרונה. וכן וּלְשִׂמְחָה מַה זֹּה עֹשָׂה הוא גם כן מוקשה מצד עצמו, יען כי השמחה אינה מגונה כדי שהוא מזלזל בזה ואומר 'מַה זֹּה עֹשָׂה' אך עדיין קשא מנא לן לפרש מְהוֹלָל לשון שבח והיה לו לפרש לשון הוללות וסכלות ואין כאן סתירה? ונראה לי בס"ד משום דכתיב אָמַרְתִּי ואם הוא לשון הוללות וסכלות כולי עלמא אומרים כן, אלא ודאי לשון שבח וקא משמע לן חדוש מן מאמריו.
טוֹב כַּעַס שֶׁכּוֹעֵס הַקָּדוֹשׁ בָּרוּךְ הוּא עַל הַצַדִּיקִים בָּעוֹלָם הַזֶּה, מִשְּׂחוֹק שֶׁמְּשַׂחֵק הַקָּדוֹשׁ בָּרוּךְ הוּא עַל הָרְשָׁעִים בָּעוֹלָם הַזֶּה. קשא אין לומר זה טוב מזה אלא על דברים שהם מסוג אחד ולא בדברים שהם הפכיים, וכעס שהוא עונש ושחוק שהוא השכר הם הפכיים מצד לצד? ונראה לי בס"ד מ"ם של מִ שְּׂחוֹק היא מ"ם הסיבה, על דרך מה שאמר יוסי בן יועזר לבן אחותו על אשר היה מתפאר ברוב טובה שהיה לו ברשעתו, ואמר לו אם כך לעוברי רצונו כל שכן לעושי רצונו. ולזה אמר טוֹב כַּעַס שֶׁכּוֹעֵס הַקָּדוֹשׁ בָּרוּךְ הוּא עַל הַצַדִּיקִים בָּעוֹלָם הַזֶּה שמענישם, דזה העונש הוא נחשב טוב להם ואינו הריסה, ומהיכן תדע שהוא טוב ולא רע תדעהו מִשְּׂחוֹק הוא הטוב שעושה לרשעים בעולם הזה, שתאמר אם כך לעוברי רצונו כל שכן לעושי רצונו, ולכן בע"כ צריך להבין שאלו היסורין של הצדיקים הם טוב ולא רע. ובאופן אחר נראה לי בס"ד על פי מ"ש במדרש שוחר טוב (תהלים סב, יג) וּלְךָ ה' חָסֶד כִּי אַתָּה תְשַׁלֵּם לְאִישׁ כְּמַעֲשֵׂהוּ, מהו אדם רווק עובר עבירה וראוי למות בה, מה הקב"ה עושה תולה לו עד שישא אשה ויולד בנים והקב"ה נוטל אחד מבניו תחת אותה עבירה. נמצא הקב"ה גובה שלו משלו היש חסד גדול מזה?! ע"כ. ולפי זה כל עונש שמביא על הצדיקים בעולם הזה הוא טוב מאחר שהוא גובה שלו משלו, מה שאין כן השכר שנותן לרשעים בעולם הזה הוא נותן להם משלהם ולא ישאר כלום משכר שלהם בעולם הבא נמצא מתן שכרם בעולם הזה שאינו נצחי הוא רע להם, וז"ש טוֹב כַּעַס שֶׁכּוֹעֵס עַל הַצַדִּיקִים בָּעוֹלָם הַזֶּה יותר מן טוב שנותן לרשעים בעולם הזה, כי עונש הצדיק נפרע משלו, ושכר הרשעים נותנו להם שעוקר מצותם וכלייא קרנא בעולם הזה.
"וְשִׁבַּחְתִּי אֲנִי אֶת הַשִּׂמְחָה" זוֹ שִׂמְחָה שֶׁל מִצְוָה. יש להקשות שִׂמְחָה בסתם קאמר ומנא לן לפרש 'שֶׁל מִצְוָה'? ונראה לי בס"ד כי שִׂמְחָה שֶׁל מִצְוָה מפרשי לה הראשונים ז"ל בשמחת עונג שבת ועונג יום טוב, וזה הפירוש נראה יותר בפשט המאמר. ובזה מובן דיש לומר מן הפסוק דאיירי בְּשִׁמְחָה שֶׁל מִצְוָה שהיא של עונג שבת ויום טוב, דקשא דהוה ליה למימר 'וּתְשֻׁבַּח הַשִּׁמְחָה' שהיא תשובח מכל אדם, ולמה אמר 'וְשִׁבַּחְתִּי אֲנִי' דמשמע שבא לשלול בני אדם אחרים? אלא ודאי דאיירי בשל שבת ויום טוב. והיינו טעמא מפני שהשמחה של תענוג לא תהיה אלא על ידי ההעדר, ולכן אם אוכל אדם גם בימות החול בכל יום כמה מיני תבשילין חשובין ושותה משקין חשובין ולובש לבושים נאים ויקרים ויושב על מצעות חשובים זה אינו מרגיש בשבת ויום טוב עונג מן אכילה ושתיה ומלבוש ומצעות כיון דרגיל בהם בכל יום, והרגל על כל דבר נעשה טבע ולכן אין לו שמחה בעונג שבת ויום טוב בכל אלו, כמו שאין אדם שמח מאור השמש ואור הלבנה אף על פי באמת יש לו עונג מהם, והיינו מחמת שהוא רגיל בהם. אבל אם לא יאכל וישתה במותרות ערבים ואינו לובש ומשתמש בכלים נאים אלא רק בשבת ויום טוב זה יש לו שמחה בעונג שבת ויום טוב בכל אלו. ולכן בימי שלמה המלך ע"ה שהיו כל ישראל עשירים עד שאין הכסף נחשב כלום והיו יושבים בטובה ושלוה היה הפרש בשמחת עונג שבת ויום טוב בין החכמים המשכילים ובין המון העם, כי המון העם כל הימים מתנהגים במותרות אכילה ושתיה וכלים נאים כיון דְּסִפֵּק בידם, ואין להם הפרש בין שבת לימי החול כמו שתראה בעיניך עתה בהנהגת העשירים בבתיהם, ולכן אלו לא ירגישו בשמחת עונג שבת ויום טוב, מאחר דאין להם הפרש ואין להנאות אלו העדר מהם בשום יום כלל. אבל החכמים המשכילים שהיו באותו זמן אף על פי שיש לאל ידם לעשות כל הימים כחגים ומועדים באכילה ושתיה וכלים ומלבושים נאים, עם כל זה אין נהנים במותרות אלו אלא רק בשבת ויום טוב, אבל בימי החול נעדרים מן המותרות בכל דבר ודבר, ולכן ירגישו הם בשמחת עונג שבת ויום טוב. ועל כן אמר שלמה המלך ע"ה על שמחת מצוה של עונג שבת ויום טוב וְשִׁבַּחְתִּי אֲנִי אֶת הַשִּׂמְחָה, כלומר אני וכיוצא בי מן בני אדם המשכילים, מה שאין כן המון העם לא תשובח אצלם שמחה זו מפני שאינה מורגשת אצלם, ולכן מוכרח לפרש הכתוב דאיירי בְּשִׁמְחָה שֶׁל מִצְוָה הנזכר, מפני שבזה אין דעתם ומנהגם של בני אדם בהשוואה אחת.
"וּלְשִׂמְחָה מַה זֹּה עֹשָׂה" (קהלת ב' ב') זוֹ שִׂמְחָה שֶׁאֵינָהּ שֶׁל מִצְוָה. יש להקשות כיון דאמר 'שִׂמְחָה' בסתם מנא לן לפרש דאיירי בְּאֵינָהּ שֶׁל מִצְוָה? ונראה לי בס"ד כי שִׂמְחָה שֶׁל מִצְוָה שדבר בה קהלת (ח, טו) בפסוק, וְשִׁבַּחְתִּי אֲנִי אֶת הַשִּׂמְחָה, שהיא של שבת כל הרואה אותה יאמר שהיא טובה ולמה ישאל מַה זוֹ עוֹשֶׂה? ושאלה זו לא תמצא אלא בשמחה של חול, כגון שרואה שעושין שמחה בימי החול, דהרואה לא יחליט שהיא סכלות מפני שהם ימי חול, אלא צריך לשאל תחלה מַה זוֹ עוֹשֶׂה? דשמא של מילה או חופה או פדיון או סיום מסכתא, ולכן כיון דאמר 'מַה זוֹ עוֹשֶׂה' מוכרח דאיירי בשמחה שאינה דשבת ויום טוב שדבר בה קהלת בפסוק וְשִׁבַּחְתִּי אֲנִי אֶת הַשִּׂמְחָה, דאין צריך לשאל על זאת 'מַה זוֹ עוֹשֶׂה' כי עצומו של יום מוכיח עליה. אך עדיין קשא למה אמר שֶׁאֵינָהּ שֶׁל מִצְוָה והוה ליה למימר שִׂמְחָה שֶׁל חוֹל? ונראה לי בס"ד דנקיט כן שבא לכלול גם של שבת ויום טוב שאינו מתכוין בה לשם שמים אלא רק להנאת גופו דבזה אין השמחה דבקה במצות אלא בגופו, ולכן זו נקראת גם כן שֶׁאֵינָהּ שֶׁל מִצְוָה ואף על פי שעושה אותה בשבת ויום טוב, מפני שכל כונתו בה להנאת גופו.
לְלַמֶּדְךָ, שֶׁאֵין שְׁכִינָה שׁוֹרָה לֹא מִתּוֹךְ עַצְלוּת, וְלֹא מִתּוֹךְ עַצְבוּת וְכוּ'. נראה לי בס"ד נקיט כל אלה כנגד ד' יסודות אשר דברים אלו נמשכים מהם, דְעַצְלוּת וְעַצְבוּת מיסוד העפר, וּשְׂחוֹק מיסוד האש, לכך המשחק פניו מתאדמים מתגבורת החום בו, וְקַלּוּת רֹאשׁ מיסוד המים שהם קלי המרוץ, ומיסוד זה נמשכים הרהורים של זנות אשר על ידם יבא האדם לקלות ראש, אבל שִׂיחָה וּדְּבָרִים בְּטֵלִים נמשכים מיסוד הרוח שהם דבור וידוע דרוחא ממללא. ומה שאמרו וְכֵן לִדְבַר הֲלָכָה וְכֵן לַחֲלוֹם טוֹב נמצא השמחה טובה להשראת שכינה ולמראה חלום ולדבר הלכה, ונראה לי בס"ד לרמוז שלשה אלה ב 'שִׂמְחָה' ראשי תיבות ש כינה מ ראה ח לום ה לכה שכולם צריכין שִׂמְחָה.
כָּל תַּלְמִיד חָכָם שֶׁיּוֹשֵׁב לִפְנֵי רַבּוֹ, וְאֵין שִׂפְתוֹתָיו נוֹטְפוֹת מוֹר, תִּכָּוֶינָה שֶׁנֶּאֱמַר: (שיר השירים ה, יג) "שִׂפְתוֹתָיו שׁוֹשַׁנִּים נֹטְפוֹת מוֹר עֹבֵר". מקשים מהיכא מפיק לה דְתִּכָּוֶינָה? ונראה לי בס"ד דנרמזה הכויה בתיבת 'עוֹבֵר' שהיא בהיפוך אתוון 'בּוֹעֵר' ומדנקיט לשון עובר ולא לשון אחר משמע דבא לרמוז על כויה באותיות 'בּוֹעֵר'. גם יש לרמוז הכויה בראשי תיבות שׁ וֹשַׁנִּים נֹ טְפוֹת מ וֹר עֹ בֵר יָ דָיו גְּ לִילֵי זָ הָב דראשי תיבות מילות אלו הם מספר [480] ת"ף כמנין 'תלמוד' [480] ועם הכולל תפ"א כמנין 'תכונה' [480]. ועיין ברש"ל ז"ל שנתקשה בדקדוק הנזכר ותירץ דסמך על פסוק (שיר השירים ה, יד) יָדָיו גְּלִילֵי זָהָב, ר"ל זה הפסוק הוא משלים המינין של 'תכונה'. ועוד נראה לי גְּלִילֵי זָהָב הוא גוון אדום וכל בשר אדם אשר נכוה יהיה מראיתו אדום כזהב.
לָא קַשְׁיָא, הָא בְּדִבְרֵי תּוֹרָה, הָא בְּמִילֵי דְּעָלְמָא. ראיתי בחתיכת נייר בלוי כתוב בו מה שהקשה הר"ג עט"ר מו"ר זקני רבינו משה חיים זלה"ה לתלמידים מהא דאמרינן במציעא (דף פד) כי הוו מקלעי [כאשר היו מזדמנים] ר' ישמעאל בר' יוסי ור' אלעזר בר' שמעון בהדי הדדי [ביחד] הוה עייל בקרא דתורי בינייהו [היה יכול צמד שוורים להיכנס ביניהם תחת כריסם] ולא הוה נגעה בהו [היה נוגע בהם] כיון שהיו שמנים מאד. [ומספרים] אמרה להו ההיא מטרוניתא [להם גבירה רומאית אחת] בניכם אינם שלכם [שמפני גודל כריסכם ודאי אינכם מסוגלים להזקק לנשיכם], אמרו לה שלהן [כרסן של נשינו] גדול משלנו, [אמרה להם] כל שכן [שאין הדבר אפשרי לכם] איכא דאמרי הכי אמרו לה: "כי כאיש גבורתו" (שופטים ח, כא), [כלומר, כל אברינו מגודלים בהתאם לגודל כריסנו]. איכא דאמרי, הכי [יש אומרים שכך] אמרו לה: אהבה דוחקת את הבשר. ומקשי בגמרא למה להו לאהדורי לה [על שאלה מחוצפת ומטופשת כזו?] והא כתיב (משלי כו, ד) אַל תַּעַן כְּסִיל כְּאִוַּלְתּוֹ, ומתרץ [זה שהשיבו לה הוא משום] שלא להוציא לעז על בניהם [שאם לא היו עונים הרי היו כמסכימים לדבר, ונמצא שבניהם ממזרים, ולכן הוצרכו לענות]. ואילו הכא לא אהדרי רבי ורבי חייא כלום משום אַל תַּעַן כְּסִיל כְּאִוַּלְתּוֹ? ותירץ לתלמידים דשאני התם שהיא טוענת מהשערת השכל ויש לזה תשובה מוכרחת להכי השיבו לה, אבל כאן מוציא לעז בשקר וליכא מאן דמוכח להכחישו לכך לא השיבו כלום אלא הענישהו דוקא. וחזר והקשה הרב מו"ז זלה"ה [מורי זקני זכרונו לחיי העולם הבא] לתלמידים אם כן אמאי לא משני הכא לישב המקראות, כאן במוציא דיבר בשקר וליכא מאן דמוכח, וכאן במדבר מצד השערות שכלו? ויש תשובה מוכחת לסתור דבריו עד כאן מצאתי כתוב. והתירוץ שתירץ מו"ז ז"ל לתלמידים לא נמצא בנייר ההוא. ואנא עבדא נראה לי בס"ד קושיא זו הב' דהפסוק אמר (משלי כו, ה') עֲנֵה כְסִיל כְּאִוַּלְתּוֹ פֶּן יִהְיֶה חָכָם בְּעֵינָיו, וכיון דאמר פֶּן יִהְיֶה חָכָם משמע יותר דאיירי במדבר בְּדִבְרֵי תּוֹרָה, לכך לא ניחא ליה לאוקמיה בְּמִילֵי דְּעָלְמָא דתירוץ זה של הגמרא מרווח טפי בפשט המקרא. אי נמי נראה לי בס"ד דאם תרוויהו איירי בְּמִילֵי דְּעָלְמָא הוה ליה להקדים פסוק עֲנֵה קודם פסוק אַל תַּעַן, שכן משפט הלשון להקדים 'הן' קדם ל'לאו' כמו שכתב בס' הכללים, וכן הוא משפט כל לשון וכן אומרים 'עשה ולא תעשה' אלא ודאי כְסִיל דפסוק ראשון לחוד וּכְסִיל דפסוק שני לחוד. אי נמי נראה לי דאם תרווייהו בחד ענין הם לא היה לחלקם לשני מקראות אלא היה לו לכתוב שניהם במקרא אחד. אי נמי נראה לי בס"ד דאם שניהם בחד ענין לא היה צריך להזכיר כסיל פעם שנית, והכי הוה ליה למימר וַעֲנֵהוּ כְּאִוַּלְתּוֹ פֶּן יִהְיֶה חָכָם בְּעֵינָיו ודוק. ותירוץ זה ותירוץ הב' הנזכר הם עיקר.
כִּי הָא דְּהַהוּא דְּאָתָא לְקַמֵּיהּ דְּרַבִּי, אָמַר לֵיהּ: אִשְׁתְּךָ אִשְׁתִּי, וּבָנֶיךָ בָּנַי... הַהוּא דְּאָתָא לְקַמֵּיהּ דְּרַבִּי [חִיָּא] אָמַר לֵיהּ: אִמְּךָ אִשְׁתִּי וְאַתָּה בְּנִי. הנה גרסת עין יעקב בהאי עובדא נמי אָתָא לְקַמֵּיהּ דְּרַבִּי, ולא גריס 'רַבִּי חִיָּא' כגרסת תלמוד שלנו וגרסא זו מיושבת יותר כמו שכתב מהרש"א. וצריך להבין טעם לפי זה למה הביא הש"ס תרי עובדא ברבי וסגי בחדא? ונראה לי בס"ד דאם יביא עובדא דְּאִשְׁתְּךָ אִשְׁתִּי, וּבָנֶיךָ בָּנַי הוה אמינא שאני האי דאינו חייב בכבודם, אבל אם הדברים נוגעים בכבוד אביו או אמו חייב להתקנאות בעבור כבודם ולא ישתוק! לכך הביא עובדא דְּאִמְּךָ אִשְׁתִּי דנגע בכבוד אמו ואפילו הכי לא עֲנֵה כְסִיל. ואם הוא מביא האי עובדא בלבד הוה אמינא האי שאני דנמצא הוא עצמו נוגע בדבר שעשהו ממזר חס וחלילה, לכן לא עֲנֵה כְסִיל ועשה עצמו כאלו אינו שומע דבריו, אבל אם היה הדבר אינו נוגע לעצמו כלל אלא לאחרים אפילו שאינו חייב בכבודם צריך להשיב! לכך הביא עובדא דְּאִשְׁתְּךָ אִשְׁתִּי, וּבָנֶיךָ בָּנַי דבזה אין הדבר נוגע לעצמו ממש ואפילו הכי קיים אַל תַּעַן כְּסִיל. ובאופן אחר נראה לי בס"ד ואתרץ בזה עוד דקדוק אחד, דמאי אצטריך להביא הא דְּאָמַר רַבִּי חִיָּא: אַהַנְיָא לֵיהּ צְלוּתֵיהּ לְרַבִּי, דְּלָא לִישַׁוְיֵיהּ [בָּנֵי] מַמְזֵרָא? כי הש"ס לא נחית להביא תרי עובדי הנזכר אלא להוכיח על מאמר 'אַל תַּעַן כְּסִיל'. ונראה לי בס"ד דאם יביא עובדא דְּאִשְׁתְּךָ אִשְׁתִּי, וּבָנֶיךָ בָּנַי בלבד הוה אמינא שאני הכא דיש לפרש כונת זה המגיד לומר שהוא אוהב אשתו של רבו הרבה ומהרהר בה בעת תשמיש כאלו היא אשתו, ומאחר שהוא אוהב הדבר מסתמא גם היא אוהבתו הרבה, ואז ממילא בעת שתשתמש עם רבי תהיה מהרהרת בו ובזה נעשו 'בָנֶיךָ' כאלו הם 'בָּנַי', על דרך שאמרו רבותינו ז"ל בבני ערבוביא של אדם המשמש באשתו ומהרהר באשה אחרת. והכי קא אמר ליה אִשְׁתְּךָ אני אוהב אותה כאלו היא אִשְׁתִּי ומסתמא גם היא אוהבת אותי ומהרהרת בי, ולכן בָנֶיךָ נחשבים כמו בָּנַי, ולכן לא חש רבי לענותו דבר, כי הוא אינו מוציא שם רע אלא מגיד רוע לבבו ומוליד מזה דברים של בָנֶיךָ בָּנַי מסברתו הפסולה. אבל אם היה מדבר סכלות של הוצאת שם רע היה משיב לו ולא היה שותק, לכן הביא עובדא דְּאִמְּךָ אִשְׁתִּי, והביא על זה דברי רַבִּי חִיָּא דאמר אַהַנְיָא לֵיהּ צְלוּתֵיהּ דְּרַבִּי דְּלָא לִישַׁוְיֵיהּ מַמְזֵרָא כגרסא בעל עין יעקב, דמשמע דנודע להם שזה היה מוציא שם רע ממש באומרו 'אִמְּךָ אִשְׁתִּי' ואין לפרש דבריו לומר אני אוהב אותה הרבה ומהרהר בה כאלו היא אִשְׁתִּי, דאם כן אמאי קאמר רַבִּי חִיָּא אַהַנְיָא וכו' דְּלָא לִישַׁוְיֵיהּ מַמְזֵרָא ונמצא גם בכהאי גוונא אַל תַּעַן כְּסִיל. ואי הוה מביא האי עובדא ודברי רבי חייא הנז' בלבד, הוה אמינא דוקא בכהאי גוונא דהמדבר הוא מתכוין להוציא שם רע בשקר לכך 'אַל תַּעַן כְּסִיל' אבל אם הוא אומר דעת לבו ועושה סברה מדבר זה להוליד מזה אִוֶּלֶת מצד הסברה לבד, כגון שאומר 'אֲנִי אוֹהֵב אִשְׁתְּךָ וּמְהַרְהֵר בָּהּ תָּמִיד' דאפשר הכי הוה ליה ואינו משקר, ורק מוליד מסברתו לומר מסתמא גם היא אוהבת אותי ומהרהרת בי, ולכן 'בָנֶיךָ' נעשו 'בָּנַי' מכח הרהורים שלה, דיש לומר לזה צריך להשיבו לסתור סברתו הפסולה ולהראותו שטועה הוא בהשערתו, לכך הביא עובדא דְּאִשְׁתְּךָ אִשְׁתִּי, וּבָנֶיךָ בָּנַי דאף על גב דיש לפרש דבריו בהכי עם כל זה קיים אַל תַּעַן כְּסִיל.
אָמַר לֵיהּ: רְצוֹנְךָ שֶׁתִּשְׁתֶּה כּוֹס שֶׁל יַיִן? שָׁתָה וּפָקַע. נראה לי בס"ד כיון בדברים אלו בשם 'יכ"ש' שהוא ראשי תיבות כּ וֹס שֶׁ ל יַ יִן וידוע מ"ש רבינו ז"ל בשער הפסוקים בפסוק (שמות ב, יד) מִ י שָׂמְ ךָ לְאִי שׁ, סופי תיבות 'יכ"ש' כי בשם יכ"ש הרג משה רבינו ע"ה את המצרי, ועל זה אמרו רבותינו ז"ל שהרגו בשם המפורש עיין שם. ולכן רבינו הקדוש שהיה דוגמת משה רבינו ע"ה הרג את האויב הזה בשם זה שכיון בו כשאמר לו כּוֹס שֶׁל יַיִן וכן היה לו דשתה ומת וסופי תיבות כו ס ש ל יי ן 'לְנֵס' שהיה דבר זה לנס לעיני הרואין. ונראה לי שזה נתרצה לשתות ולא חש כי חשב דרבי האמינו בזה ורוצה להשקותו יין כדי שיגלה עוד נסתרות, על דרך נִכְנַס יַיִן יָצָא סוֹד. ונראה לי בס"ד שעשה מיתתו של זה על ידי היין מפני שהוציא שם רע על אשה כשרה שנמשלה לגפן דלא מקבל נטיעה אחרא, לכך המיתו באמצעות היין שיוצא מן הגפן. אי נמי דארבותינו ז"ל בפסוק (במדבר ח, יב) אִישׁ כִּי תִשְׂטֶה אִשְׁתּוֹ, שהזנות נמשך מן היין, קרי בה כי 'תִּשְׁתֶּה' הטי"ת תתחלף בתי"ו בדטלנ"ת, לכן זה שהוציא שם רע בענין זנות הבא מן היין הענישו על ידי היין.
עֲתִידָה אִשָּׁה, שֶׁתֵּלֵד בְּכָל יוֹם שֶׁנֶּאֱמַר: (ירמיה לא, ז) "הָרָה וְיֹלֶדֶת יַחְדָּו". יש להקשות למה אמר אִשָּׁה ולא נקיט 'עֲתִידִין נָשִׁים'? ונראה לי בפשיטות מפני שהכתוב 'הָרָה וְיֹלֶדֶת' נקיט לשון יחיד לכן גם בעל המאמר נקיט כן. ועוד נראה לי דנקיט 'אִשָּׁה' מפני כי הטעם של חידוש זה שיהיה לעתיד רמוז באותיות אִשָּׁה, והוא כי פרשתי בס"ד טעם לדבר זה מפני שלעתיד נזכה לקבל שפע האצילות בלתי התלבשות, כי עתה אפילו בשבת לא נוכל לקבל שפע האצילות אלא על ידי התלבשות הבריאה, ובחול נוסף עוד התלבשות ביצירה גם כן אך לעתיד אפילו בחול נקבל שפע האצילות בלתי התלבשות הבריאה. וידוע כי באצילות היחוד לא פסיק, ולכן גם למטה בתחתונים יהיה חידוש זה דהאשה תלד בכל יום דוגמה לספירת המלכות דאצילות שהיא בסוד האלפים. ונרמזה האצילות במלוי אִשָּׁה כזה א ל"ף ש י"ן ה" א, המלוי הוא אותיות 'אַלְפִין' לרמוז שעתידה האשה לקבל שפע האלפין מן מלכות דאצילות בלתי התלבשות ולכך נרמזו האלפין באותיות שמה, ומאחר דמקבלת שפע האלפין בלתי התלבשות לכך תֵּלֵד בְּכָל יוֹם דוגמת ספירת המלכות דאצילות, ולכן אמר עֲתִידָה אִשָּׁה, שֶׁתֵּלֵד בְּכָל יוֹם מפני שדבר זה יש לו רמז בתוך אותיות אִשָּׁה.
לִגְלֵג עָלָיו אוֹתוֹ תַּלְמִיד, אָמַר: "אֵין כָּל חָדָשׁ תַּחַת הַשָּׁמֶשׁ". אָמַר לוֹ: בּוֹא וְאַרְאֶךָ דֻּגְמָתוֹ בָּעוֹלָם הַזֶּה. נָפַק, אַחְוִי לֵיהּ תַּרְנְגוֹלֶת. הקשה הרב פתח עינים ז"ל בשם הרב עיון יעקב ז"ל אמאי לא הוכיח לו מקין והבל שנתעברה חוה וילדתם ביום אחד? עיין שם. ונראה לי בס"ד דאין התחלה לקושיא זו כי הריון ולידה דקין והבל היה ביום ששי בתוך ששת ימי בראשית דעדיין לא נשלמה הבריאה, ולא אתמר 'אֵין כָּל חָדָשׁ' אלא על אחר שבת דבראשית דכתיב ביה (בראשית ב' ב') וַיְכַל אֱלֹהִים בַּיּוֹם הַשְּׁבִיעִי מְלַאכְתּוֹ אֲשֶׁר עָשָׂה, דהא בלאו הכי נבראו אחר לידת קין והבל עוד עשרה דברים בערב שבת בין השמשות. והא דאמר נָפַק נראה לי כי בשעה שהיה רבן גמליאל דורש כן הקשה לו התלמיד מפסוק 'אֵין כָּל חָדָשׁ' ורבן גמליאל השיב לו אותה שעה בּוֹא וְאַרְאֶךָ דּוּגְמָא בָּעוֹלָם, ועדיין רבן גמליאל לא צייר אותה שעה בדעתו את הדוגמה מה היא, ואחר כך עיין והביט לראות הדוגמה מה היא כאשר נפק מבית המדרש וְאַחְוִי לֵיהּ הא והא. נמצא שלשה דברים אלו שיהיה בהם פלאות לעתיד, הם 'אִשָּׁה אִילָן אֶרֶץ' דראשיתם אות אל"ף וזה יהיה על ידי גילוי שם מ"ה דאלפין שמספרן גאולה שיש בו שלשה אלפי"ן, ובזה יובן בס"ד רמז הכתוב דכתיב (שמות כ' ו') וְעֹשֶׂה חֶסֶד לַ אֲלָפִ י ם, ראשי תיבות א דם ל חם פ ירות מ ילת ואות יו"ד אינה יוצא במבטא.
אַחְוִי לֵיהּ צָלָף. הנה בערוך כתב זה שקורין בלשון ערבי א"ל כב"ד עיין שם, וכן כתב בספר כ"י ביאור הלשונות בלשון ערבי, וזה אילן אל כב"ד מצוי במדינתנו בגדא"ד ואגפיה, וכן מצוי במקומות אשר על נהר פרת, ויוצא מאליו כקוצים וגבהו אמה וחצי מכל מקום ויוצא בו ורדין כמו הורד והם נאכלין שעושין אותם כבשים, ואלו הם הנקראים בדברי חז"ל 'תמרות' ויוצא גם כן עוד בו קלחים שהם רכים הרבה ויש בהם עלים והם גם כן נאכלים שכובשן אותם, ואלו נקראים בדברי חכמינו ז"ל בשם 'קפריסין' ובלשון ערבי קורין אותם כב"ד. וגם יוצא בו רמונים קטנים ויגדלו וישוו כמו גבעולים והם נאכלין כמו שהן, ואלו נקראים בדברי חכמינו ז"ל בשם 'אביונות' ובלשון ערבי קורין אותם שפל"ח הפ"ה בדג"ש, ובעת שיצאו הוורדין הנז' לא יצאו הקלחים שנקראים כב"ד ואחר שיתקשו אלו הקלחים שקורין כב"ד ולא יועילו לאכילה אז יצאו האביונות שקורין שפל"ח. ולכן ארבותינו ז"ל שהם שלשה מיני פירות ואינם יוצאים ונמצאים בזמן אחד אלא בזה אחר זה. (ועיין מ"ש תוספות בתרא דף כח יעוין שם) ברם הדוגמה הזאת דנקיט רבן גמליאל בענין פֵּרוֹת בְּכָל יוֹם אין דוגמה זו בזה הצלף הנזכר, ויתכן הצלף שהיה בימיהם היה לו טבע אחד משונה מזה המצוי במדינתנו. או אפשר לומר שהוא עשה בו דוגמה במקצת, ואיך שיהיה לפי דברי הערוך ודברי המבאר בלשון הערבי הצלף הוא מה שקורין בערבי א"ל כב"ד, ובודאי אותו שהיה בארץ ישראל בימיהם היה משובח יותר מזה שאצלינו והיה מוציא פירות בכל יום. ודע דאין להקשות אמאי רבן גמליאל לא העניש לתלמיד זה אשר לגלגל על דבריו, ורבי יוחנן בסנהדרין דף ק' העניש לאותו תלמיד אשר לגלג על דבריו ועשאו גל של עצמות? דנראה לי בס"ד יתכן התם גבי רבי יוחנן לגלגל להדיה, אך כאן לגלג בלבבו ורק הקשה קושיא מן הפסוק בפניו ועל קושיתו אינו נענש! ועוד נראה לי בס"ד התם רבי יוחנן לא הוציא אותם דברים מתוך דרשה של פסוק אלא דברי קבלה הם בידו, שכך קבל שעתיד הקב"ה להביא אבנים טובות שהם שלשים על שלשים וחוקק בהם עשר ברום עשרים, ועל זה המדה לא הביא דרשה מן הפסוק ומוכרח שכך קבל מרבותיו שנודע להם זה מפי נביאים מדור לדור, אך כאן רבן גמליאל היה מוציא כל דבר ודבר מן הפסוק בדרך דרש, ועל הדרש יוכל להקשות מן הפסוק לסתור אותו ואין זה סותר דברי קבלה, לכך לא הענישו.

Daf 31a

מַעֲשֶׂה בִּשְׁנֵי בְּנֵי אָדָם, שֶׁהִמְּרוּ זֶה עִם זֶה, אָמְרוּ: כָּל מִי שֶׁיֵּלֵךְ וְיַקְנִיט אֶת הִלֵּל, יִטֹּל אַרְבַּע מֵאוֹת זוּז. הנה מצינו כזאת גם אצל דוד המלך ע"ה שהיו מקניטים אותו בדברים, כמו שאמרו בירושלמי על פסוק (תהלים קכב, א) שָׂמַחְתִּי בְּאֹמְרִים לִי בֵּית הֳ' נֵלֵךְ, מלמד שהיו הולכין ועומדין אצל חלונותיו של דוד ואומרים לו דוד! מתי יבנה בית המקדש? מתי בֵּית הֳ' נֵלֵךְ? ואף על פי שהם באים לקנתר ולהכעיס אותי אני שמח עיין שם. נמצא היו באים לביתו כדי להכעיסו הן במה שקורים אותו בשמו כמו שאר המון העם, והן במה שהיו אומרים דברים מוכחין דקצים בחייו, והוא מרוב ענותו לא היה כועס, והנה בודאי אלו הבאים ומדברים דברי הכעסות הם מסכנים עצמם, שאם היה רוצה עושה בהם משפט חרוץ על אשר זלזלו בדברים אלו, ומי יסכן עצמו בשביל מילי בעלמא?! על כן מוכרח לומר שגם אלו היו עושין כמו זה האיש אשר המרה עם חברו להכעיס את הלל ליטול ת' זוז, וכן הם היו עושין ביניהם כי רבים יודעים שדוד המלך ע"ה היה עניו גדול והיו אומרים שלא אפשר להכעיסו, וְאֵילוּ אומרים שאפשר והיו ממרים ביניהם והיו מפסידים בכך! ואם כנים אנו בהשערה זו הנה בזה מובן הכתוב (תהלים כב, יט) יְחַלְּקוּ בְגָדַי לָהֶם וְעַל לְבוּשִׁי יַפִּילוּ גוֹרָל, 'בְגָדַי' רצונו לומר עונותי כמו בָּגְדָה יְהוּדָה (מלאכי ב, יא), ובעלי לשון הרע לוקחים העונות של אדם המספרים עליו, גם הענוה נקראת לבוש כמו שאמר התנא (אבות ו, א) וּמַלְבַּשְׁתּוֹ עֲנָוָה וְיִרְאָה, וזה שאמר 'יְחַלְּקוּ בְגָדַי' רצונו לומר עונותי להם! גם מלבד לשון הרע שמספרים עלי עוד עַל לְבוּשִׁי היא הענוה שלי יַפִּילוּ גוֹרָל, זה אומר דוד עניו ולא יתכעס. וזה אומר אני אכעיסו ואינו עניו כאשר תחשוב ועל זה מטילים גורל להמרות ביניהם. ולזה אמר (תהלים קכה, ג) כִּי לֹא יָנוּחַ שֵׁבֶט הָרֶשַׁע עַל גּוֹרַל הַצַּדִּיקִים, פירוש על גורל שעושין בשביל הצדיקים להכעיסם או להכשילם באיזה עון.
יִטֹּל אַרְבַּע מֵאוֹת זוּז. נראה לי בס"ד שבחרו בסך זה דידוע שיש בסטרא אחרא ארבע מאות כח בסוד (בראשית לב, ז) וְהִנֵּה עֵשָׂו בָּא וְאַרְבַּע מֵאוֹת אִישׁ עִמּוֹ ועיין בר"ח. ולכן השטן שם בלבם להמרות בסך זה שהוא מכוון כנגד ת' כחות של סטרא אחרא, שחשב שיתגבר זה מכוחם ויוכל להכעיסו. אך לא ידע שהקדושה גברה ולא נתכעס, ובזה שיבר והחליש כח ת' כוחות דסטרא אחרא. ובזה יובן רמז הכתוב (משלי כח, כב) נִבֳהָל לַהוֹן אִישׁ רַע עָיִן וְלֹא יֵדַע כִּי חֶסֶר יְבֹאֶנּוּ, רצונו לומר אִישׁ בליעל שהוא 'רַע עָיִן' [400] כמנין ת' כוחות נִבֳהָל לַהוֹן לשים בלבבם של אלו שימרו זה את זה בסך ארבע מאות זוז בחשבו שבזה יגבר ויחטיא את הלל בכעס, ולא ידע כי אדרבה חֶסֶר יְבֹאֶנּוּ בדבר זה שנחלשה הסטרא אחרא וגברה הקדושה.
אוֹתוֹ הַיּוֹם עֶרֶב שַׁבָּת הָיָה, וְהִלֵּל חוֹפֵף אֶת רֹאשׁוֹ. הָלַךְ וְעָבַר עַל פֶּתַח בֵּיתוֹ. אָמַר: מִי כָּאן הִלֵּל? מִי כָּאן הִלֵּל?. יש להקשות תיבת 'מִי' אין בה צורך? ונראה לי שהוא ראהו בפנים כשעמד בפתח ואליו היה שואל 'מִי' רצונו לומר מִי אתה אמור לי כאן הלל שעשה עצמו כאלו אינו מכירו כדי להכעיסו, ואחר שֶׁנִתְעַטֵּף הִלֵּל ע"ה וְיָצָא לִקְרָאתוֹ לא דבר עד שהוא פתח בדברים וְאָמַר לוֹ: בְּנִי, מָה אַתָּה מְבַקֵּשׁ? ובכל זאת כיון להכעיסו, אך הוא אדרבא דבר עמו בחיבה שקראו 'בְּנִי' וגם רמז לו דמוחל לו כמשפט האב עם בנו דכבודו מחול, וגם אָמַר לוֹ: שְׁאַל בְּנִי, שְׁאַל רצונו לומר אף על פי שאמרת שאלה אחת יש לך לשאל הנה אני אומר לך שְׁאַל בְּנִי, שְׁאַל כמה שאלות, אי נמי שאל במילי דאורייתא שאל גם במילי דעלמא.
מִפְּנֵי מָה רָאשֵׁיהֶם שֶׁל בַּבְלִיִּים סְגַלְגַּלּוֹת? אָמַר לוֹ: בְּנִי, שְׁאֵלָה גְּדוֹלָה שָׁאַלְתָּ. פירוש אף על פי ששאלתך אין בה דברי תורה ולא ענין דבר אחר עם כל זה אצלי חשובה שְׁאֵלָה גְּדוֹלָה, כי אני רואה שהיא ראויה להלביש בה דברי תורה, ואשיב לך עליה תשובה שגם כן יהיה בה פשט ורמז.
מִפְּנֵי מָה רָאשֵׁיהֶם שֶׁל בַּבְלִיִּים סְגַלְגַּלּוֹת?. מהרש"א ז"ל פירשה שרמז על העשירים שנעשה בהם תנועת הגלגל ויורדים מנכסיהם בר מינן. אך תשובת דבריו פירש כדוחק. ונראה לי דאיתא במציעא (דף קז) דעין הרע איכא בבבל טפי משאר מקומות, וידוע דאין דבר מזיק לעושר כמו עין הרע, וכל זה דוקא אם אין שם לב על דבר זה להצניע עשרו ולהסתירו מעיני בני אדם, ולכך שאלו על בַּבְלִיִּים דוקא והשיב שאין להם חיות פקחות שאין להם לבבות פקחות לעשות שמירה לעושרם שיהיה מוצנע. ומ"ש מִפְּנֵי מָה עֵינֵיהֶן שֶׁל תַּרְמוֹדִיִּין טְרוּטוֹת? נראה לי בס"ד, דאיתא לעיל (דף כא) 'עד דכלייא רגלא דתרמודי' ופירש בערוך בשם הגאונים עצים הם דנקראין תרמודאי עיין שם. נמצא תרמודאי הם עצים ואיתא בבתרא דף קמ"ה (קהלת י' ט') בּוֹקֵעַ עֵצִים יִסָּכֶן בָּם, זה בעל גמרא יעוין שם. גם בלאו הכי אמרו רבותינו ז"ל אֵין עֵץ אֶלָּא תּוֹרָה, ולפי זה כאן הוא קורא את תלמיד חכם בשם תַּרְמוֹדִיִּים שהם עצים. וז"ש מִפְּנֵי מָה עֵינֵיהֶן שֶׁל תַּרְמוֹדִיִּים שהם התלמיד חכם רכות? ועשה קוצין בדבריו אלו, לרמוז שהם רכות בעבור שהם מקבלי שוחד, דכתיב (דברים טז, יט) כִּי הַשֹּׁחַד יְעַוֵּר. והשיב לו שֶׁדָּרִין בֵּין הַחוֹלוֹת, פירוש עמי ארצות שהם דומין לחול וגם הם חולין דאמרו בגמרא דבתרא (דף ח') פרענות באה לעולם בשביל עמי ארצות, וכיון דבאה פרענות בעבורם לכן התלמידי חכמים בוכין לבטל הפרענות ולכך עיניהם רכות מן הבכיה תמיד. משל לאחד נתאכסן אצל בעל הבית ובא לאכול עמו על השלחן, והיה בעל הבית אדם רע והניח בתוך קערת המרק לפני האורח מלא חפניו חרדל כתוש דק, וכאשר האורח הושיט ידו לאכול מלא את הכף מרק ונתן לתוך פיו החרדל שהוא חד הרבה, ויצחק הבעל הבית ויאמר לאורח למה אתה בוכה? ולקנתרו מתכוין לשחק בו. ויאמר האורח אני בוכה על אמך שהולידה בן רע בליעל ולא הפילתו קודם שילדתו! וכן הענין כאן זה קנתר להלל בדברים אלו, לומר שהחכמים עיניהם רכות שבא לרמוז בזה על שהם מקבלי שוחד, והלל לא אמר לו שקר הם דבריך כי עיניהם חזקות, אלא השיב לו על דרך התשובה שהשיב אותו אורח, ואמר לו שהם רכות בסיבת עמי ארצות כמוהו שמביאין פרענות לעולם. ושאל עוד מִפְּנֵי מָה רַגְלֵיהֶם שֶׁל אַפְרִקִּיִּים רְחָבוֹת? נראה לי בס"ד גם בשאלה זו כיון לקנתרו ולהכעיסו בכבוד החכמים, והוא אַפְרִקִּיִּים רמז לתלמיד חכם לשון פריקה שעל ידי זכות תורתם פורקין מעל ישראל עול העכו"ם, או לשון פירוק דפורקין הקליפה מעל הפרי שהוא הקדושה, וכמו שכתב רבינו האר"י ז"ל בענין קושיות ותירוצים שדומה למשבר אגוזים ומפריד הקליפה מעל האוכל ולכן קורא אותם 'אַפְרִקִּיִּים'. ושאל מִפְּנֵי מָה רַגְלֵיהֶם רְחָבוֹת? שהולכים ובאים ונכנסים בבתי העשירים תמיד, וזהו ענין 'רְחָבוֹת' שמרחבין הלוכם וכניסתם בבתי אחרים. והשיב לו מִפְּנֵי שֶׁדָּרִין בֵּין בִּצְעֵי הַמַּיִם, פירוש שעוסקים בתורה בבתי מדרשות תמיד כל היום, שנאמר עליהם (תהלים א, ה) כִּי אִם בְּתוֹרַת הֳ' חֶפְצוֹ, וּבְתוֹרָתוֹ יֶהְגֶּה יוֹמָם וָלָיְלָה וְהָיָה כְּעֵץ שָׁתוּל עַל פַּלְגֵי מָיִם, הרי קורא הכתוב עליהם כך שהם דָּרִין בֵּין בִּצְעֵי הַמַּיִם דאין מים אלא תורה, ורצונו לומר מאחר שדרים בבית המדרש בעסק התורה אין יוצאין לשוק לעשות עסקים שלהם בידם, לכן באים אצל העשירים כדי שידברו עמהם על עסקיהם וכדי שיעסקו בצרכיהם, ולא לאכול מפיתם הם נכנסים כאשר אתה חושב ומקנתר ומלעיג עליהם.
שְׁאֵלוֹת הַרְבֵּה יֵשׁ לִי לִשְׁאֹל, וּמִתְיָרֵא אֲנִי שֶׁמָּא תִּכְעֹס. הא דלא שאל עוד כדי להקניטו בשאלות, היינו כי בתלתא הוי חזקה וכיון ששאלו שאלות של קנתור שלשה פעמים ולא נתכעס אמר אין עוד תקוה שיתכעס בכך. וגם חבירו אשר המרה עמו יעכב על ידו, כי יאמר לו די בכך ונמצאת אתה חייב לי ת' זוז, וכי מאה פעמים צריך לעשות אין לדבר סוף וכבר נתקיים התנאי בזה, ועוד קרובה כניסת שבת ואין זמן לשהות עוד ורוצה מעותיו ממנו קודם כניסת שבת. לכך לא חזר לקנתר בשאלות עוד פעם אחרת בכניסה אחרת, ורק העיז פניו בפעם השלישית הזאת לדבר קשות בפרהסייא וְאָמַר לוֹ: אַתָּה הוּא הִלֵּל, שֶׁקּוֹרִין אוֹתְךָ "נְשִׂיא יִשְׂרָאֵל"?, בא לקנתר בזה באומרו שקורין אותך 'אחרים' אבל 'אני' לא אכנה אותך בשם 'נְשִׂיא' אלא בשם 'הִלֵּל' כאדם פשוט, ואמר לו לֹא יִרְבּוּ כְּמוֹתְךָ בְּיִשְׂרָאֵל הפריז בבזיונו לומר בעכו"ם יִרְבּוּ ורק בישראל לֹא יִרְבּוּ כְּמוֹתְךָ, וגם עתה מלבד שלא נתכעס אלא דבר עמו בלשון חיבה שאמר לו בְּנִי, מִפְּנֵי מָה?
הֱוֵי זָהִיר בְּרוּחֲךָ כְּדַאי הוּא הִלֵּל שֶׁתְּאַבֵּד עַל יָדוֹ אַרְבַּע מֵאוֹת זוּז. נראה לי בס"ד דידוע החוטא בכונה שבלב ומחשבה שבמוח פוגם באותיות י"ה שבשם, כי יו"ד מחשבה וה"א ראשונה כונה, וכמו שאמרו 'מוחא חכמה בינה ליבא' והחוטא בדיבור שהוא קול פוגם באות וא"ו שבשם, והחוטא במעשה פוגם בה"א אחרונה. אם כן זה האיש שחשב וכיון להקניט את הלל בדברים קשים אלו פגם באותיות י"ה וכעת שדבר אותם פגם בוא"ו, הרי כאן אותיות יה"ו והם אותיות הֱוֵי, אבל במעשה לא חטא, ולכן א"ל הֱוֵ"י זָהִיר בְּרוּחֲךָ שתזהר מעתה באותיות הֱוֵ"י שלא תחטא ותפגום בהם כאשר פגמת עתה. ואמר לו כְּדַאי הוּא הִלֵּל אין דברים אלו דברי יוהרא חס וחלילה, אלא רוצה לומר אין לי שבח במידת הענוה כי זו היא טבעית אצלי מחמת שאני בחסד וכל מי שבחינתו בחסד יהיה נח בטבע, מה שאין כן מי שהוא אחוז בגבורה טבעו יהיה קפדן, ואמרו בזוהר הקדוש הלל ושמאי דרגין דאברהם ויצחק אינון. או יובן בס"ד אותיות 'הִלֵּל' [65] רומזים למספר שם 'אדני ' [65] כנודע, וז"ש כְּדַאי הוּא הִלֵּל כלומר קדושת אותיות שמי היא המסייעת ועוזרת אותי במדה זו שלא אקפיד ואין זה מכוחי.
כְּדַאי הוּא הִלֵּל שֶׁתְּאַבֵּד עַל יָדוֹ אַרְבַּע מֵאוֹת זוּז, וְאַרְבַּע מֵאוֹת זוּז, וְהִלֵּל לֹא יַקְפִּיד. יש להקשות אם רוצה להפליג הוה ליה למימר ת' זוז ואלף זוז, או ת' זוז ועשרת אלפים זוז, ולמה נקט בחלוקה הב' ת' זוז? ונראה לי בס"ד דאיתא בספרים אמר החכם לא תחליט ולא תפסיד ודברים אלה צריכים ביאור! ופרשתי הכונה יש אדם מחליט בדעתו שירויח בעסק זה אלף זוז, והחליט כן בדעתו עד שדומה לו כאלו האלף זוז, מונחים בכיסו שאין לו בזה שום ספק כלל, ואחר כך כשעשה העסק ולא הרויח כלום הנה זה נחשב לו שהפסיד אלף זוז, מפני כי מקודם החליט הריוח בדעתו בבירור כאלו הם מונחים בכיסו. ולזה אמר לא תחליט את הנולד כדי שאחר כך לא תפסיד, שאם אתה מחליט מקודם אף על פי שבאמת לא הפסדת נחשב אצלך שהפסדת! והנה אלו שהמרו זה את זה הניחו כל אחד ת' זוז על השולחן בתנאי שאם זה ינקיט יקח אחר כך ת' זוז של חבירו עם ת' זוז שלו, ואם לאו יקח חבירו את ת' זוז שלו, אך זה שבא להקניט בודאי החליט מקודם בדעתו שיקניט ויקח ת' זוז של חבירו, והיה הדבר הזה ברור אצלו, ורואה כי אותם ת' זוז של חבירו כאלו הם מונחים בכיסו, ונמצא אחר כך כיון שלא הקניט לא הפסיד ת' זוז שלו בלבד אלא נחשב לו שהפסיד גם ת' זוז של חבירו שכבר היו מונחים בכיסו לפי דעתו, ולכן אמר לו שתאבד ת' זוז שלך ות' זוז של חבירך. או יובן בס"ד הכונה שתאבד אַרְבַּע מֵאוֹת זוּז הגשמים למטה ועוד אַרְבַּע מֵאוֹת זוּז הם ת' כוחות של סטרא אחרא, וקראם 'זוּז ' שסופם לזוז ממקום הקודש, כי מאחר שלא נתכעס הלל נתגברה הקדושה והפסידה הסטרא אחרא שיש בה ת' כוחות בסוד וְהִנֵּה עֵשָׂו בָּא וְאַרְבַּע מֵאוֹת אִישׁ עִמּוֹ (בראשית לב, ז) והם מספר 'רַע עָיִן' [400], ובזה יובן רמז הכתוב (משלי כח, כב) נִבֳהָל לַהוֹן אִישׁ רַע עָיִן, זה שחשב להקניט את הלל ולהרויח ת' זוז כמנין 'רַע עָיִן', ולא ידע כי חסר יבוארנו שהוא יפסיד ונחסר ת' זוז.
וְהִלֵּל לֹא יַקְפִּיד. יש להקשות הזכרת שמו שנית לשון יתר, שכבר אמר כְּדַאי הוּא הִלֵּל ודי לסיים ולומר וְלֹא יַקְפִּיד? ונראה לי בס"ד על פי מ"ש הרב מדרש תלפיות ז"ל כי כ"ב אותיות עם מנצפ"ך שהם כ"ז יש בהם ז' אותיות מיסוד האש ושבעה מיסוד הרוח, וששה מיסוד המים, ושבעה מיסוד העפר, ופרט אותם שם אחת לאחת, ומפורש שם דאות ה"א מיסוד האש ואות למ"ד מיסוד המים עיין שם. וידוע כי הכעס נמשך מיסוד האש והענוה מיסוד המים, ולפי זה 'הִלֵּל' שיש בו אות אחד מיסוד האש ושני אותיות כפולים מיסוד המים ראוי הוא שלא יכעוס, כי השנים מבטלים האחד כמו שאמר חד בתרי בטיל, והענוה מבטלת הכעס, ולכן הלל ע"ה דבר בזה בדרך ענוה אין זו המידה של נח הטבע שאיני כועס היא איתי מכחי ועוצם ידי, אלא כך ראוי להיות לי מצד השם שלי, וז"ש וְהִלֵּל בשביל השם שלו ראוי שֶׁלֹּא יַקְפִּיד.
יוֹמָא קַמָּא אָמַר לֵיהּ: א"ב ג"ד. לְמָחָר אַפִּיךְ לֵיהּ. פירש רש"י ז"ל כגון תשר"ק, וקשא אין זה שינוי כדי שהגוי יערער לומר אתמול לא אמרת לי? ועוד תשובת הלל שאמר לו שֶׁבְּעַל פֶּה נַמִּי סְמֹךְ עָלַי לא תבא נכון, דלמה סדר תשר"ק נחשב בעל פה וסדר אבג"ד בכתב? ומהרש"א נרגש בזה ותירוצו דחוק. ונראה לי בס"ד הכונה לְמָחָר אַפִּיךְ לֵיהּ שהחליף אותיות אבג"ד באותיות אחרים כגון א"ת ב"ש, או חילוף אמר לו ב"ם וכיוצא, שאמר לו זה האלף נקרא תי"ו וזאת הבי"ת נקראת שי"ן, או זה האל"ף נקרא למ"ד והבית נקראת מ"ם וכן על זה הדרך. ובזה עושה לו מתיבות הכתובים במקרא תיבות החדשים שאינם כתובים, וז"ש אַפִּיךְ לֵיהּ לכן ראה זה שינוי גמור, ולכן היפך זה נחשב תורה שבעל פה שהוא אינו בכתובים שבתורה, שעושה מילות חדשות ומשמעות אחרת במקרא.
גַּיְּרֵנִי, עַל מְנָת שֶׁתְּלַמְּדֵנִי כָּל הַתּוֹרָה כֻּלָּהּ, כְּשֶׁאֲנִי עוֹמֵד עַל רֶגֶל אַחַת. יש להקשות איך עלה על דעתו בכך מעיקרא? ונראה לי בס"ד הכונה כי העכו"ם דבוקים בדרגא דשקרא, ולכן אמרו בבתרא (דף מה) סתם עכו"ם אנס הוא שנאמר (תהלים קמד, יא) אֲשֶׁר פִּיהֶם דִּבֶּר שָׁוְא וִימִינָם יְמִין שָׁקֶר, וכן אמרו בנדה (דף מה), אך ישראל דבוקים בדרגא דאמת ולכן חזקתם מדברים אמת, דכתיב (צפניה ג, יג) שְׁאֵרִית יִשְׂרָאֵל לֹא יַעֲשׂוּ עַוְלָה וְלֹא יְדַבְּרוּ כָזָב ולא ימצא בפיהם לשון תרמית, ועל חזקה זו סמך רבן שמעון בן גמליאל לענין דינא כנזכר במציעא (דף קז), גם ידוע מ"ש בגמרא 'אמת מלבן לבוני ושקר קאים על חד כרעא' כי קו"ף ורי"ש יש להם רגל אחת בלבד ורק אות שי"ן נתנה בראש, מפני כי המדברים שקר מוכרחים לדבר תחלה מעט אמת כדי שיאמינו בשקריהם וכמו שכתב מהרש"א ז"ל שם. והנה זה שהיה בתחלה עכו"ם ודבק בדרגא דשקר אף על פי שרצה עתה ללמוד תורה אינו רוצה לעזוב דרגא דשקר דקאים אחד כרעא, ולזה אמר לַמְּדֵנִי תּוֹרָה כְּשֶׁאֲנִי עוֹמֵד עַל רֶגֶל אַחַת רצונו לומר בעודו אוחז מדת השקר, וְשַׁמַּאי דְּחָפוֹ בְּאַמַּת הַבִּנְיָן כי התורה היא קיומו של עולם, לכך התלמידי חכמים נקראין בנאין אל תקרא בניך אלא בוניך, והבנין אי אפשר לבנותו על יסוד רעוע, וכמו שאמר החכם הָאֱמֶת יְסוֹד בִּנְיָן וְכִּזְבִּ"י בַת נְשִׁיא מִדְיָ"ן, אבל הִלֵּל אמר לו מַאן דְסָנִי לָךְ לְחַבְרָךְ לָא תַּעָבִיד, שאי אפשר שיהיה שהאדם בוחר בשקר דהא ודאי לא תרצה שאחרים משקרים בך ותשנא זאת! על כן אתה לא תשקר באחרים! ובאופן אחר נראה לי בס"ד כי העולם קיים על המצות אשר המה שלשה חלקים, הא' מצות דאורייתא, והב' מצות דרבנן, והג' הם הידור מצוה ומילי דחסידותא, ואלו הן שלשה רגלים אשר הם שלשה עמודים שהעולם קיים ועומד עליהם, וזה רצה בתחלה שילמדהו תורה על מנת שלא יתחייב לקיים המצות אלא חלוקה אחת שהם מצות דאורייתא שהם כנגד רגל אחת. ולזה אמר כְּשֶׁאֲנִי עוֹמֵד עַל רֶגֶל אַחַת, וְשַׁמַּאי דְּחָפוֹ בְּאַמַּת הַבִּנְיָן, שרמז לו כמו הבנין אינו שלם אלא בשלשה שהם 'בית' והב' 'העליה' שעל גביו והג' 'ארמון' על גבי עליה שהם תַּחְתִּיִּם שְׁנִיִּם וּשְׁלִשִׁים וכמו התיבה שעשה נח, כן צריך לשמור המצות בבנין שלם ונאה שהם דאורייתא ודרבנן וגם מילי דחסידותא. והנה לא נשתככה דעתו בטעם זה, כי יש אדם שיספיק לו דירה תחתונה ואינו אוהב לעשות בנין תַּחְתִּיִּם שְׁנִיִּם וּשְׁלִשִׁים, וכן הוא דירת הערביים יושבי אוהלים, אך הלל ע"ה השיב לו טעם אחר ואמר לו מַאן דְסָנִי לָךְ לְחַבְרָךְ לָא תַּעָבִיד. והוא דאיתא בספר וילקט יוסף בשם מאמר אסתר איברים של אדם נחלקים לשלשה חלקים, הא' איברים הכרחים שצריך האדם להם לעיקר חיותו, שהם מוח ולב וכרס וכדומה, שאם נעדר אחת מהם לא יתקיים, והב' מה שיש לו בשביל תועלת והטבה, כגון עינים ואזנים וידים ורגלים שבלעדם אפשר לחיות אך היה מציאותו קשה ורע ומר וחיי צער היה לו בהעדרם, והג' מה שיש לו בשביל יופי צורתו ואין צורך בהם לתועלת, כי היה די לתועלת בעין אחת ואוזן אחת ונחיר אחד אך עשה לו שני עינים ושתי אזנים ושתי נחירים בשביל היופי, וכמו שכתבו המפרשים עַיִן רוֹאָה וְאֹזֶן שׁוֹמַעַת שיספיק לו אחת אחת, אך ה' בעל הרחמים עשה גם שניהם בשביל היופי. וכנגד זה נחלקים המצות, שגם האדם צריך לשמור המצות כנגד הטובה שעושה לו הקב"ה באיברים שבגופו, והם מצות דאורייתא העקרים, ומצות דרבנן שנתקנו למשמרת וזהו התועלת והידור מצוה ומילי חסידות כנגד איברים שבאו בשביל יופי. ולזה אמר מַאן דְסָנִי לָךְ דייקא בגופך שאין אתה רוצה שיחסר בגופך אבר מכל שלשה מיני איברים הנז' שהם כנגד המצות הנז'. ועוד נראה לפרש בס"ד כי התרה יש בה עשין ולאוין, וידוע כי העשין מתייחסים לימין שהם בסוד החסדים, והלאוין לשמאל שה"ס [שהוא סוד] הגבורות, וכמו שהאדם צריך לו ב' רגלים לילך בהם כן צריך לקיים העשין והלאוין, ולכן אמר (תהילים קיט, קה) נֵר לְרַגְלִי דְבָרֶךָ, שייחס המצות לקיום הרגלים. ולזה אמר הַהֹלְכִים בְּתוֹרַת הֳ' וזה היה רוצה ללמוד התורה כולה על מנת שלא יהיה מקיים אלא הלאוין שהם שב ואל תעשה ואין בהם טרחא שהם כנגד רגל אחת, ולא יקיים העשין שבם טרחא, וְשַׁמַּאי דְּחָפוֹ בְּאַמַּת הַבִּנְיָן לומר כשם שאי אפשר לבנות בנין של תקרא בלתי ב' כותלים א' מימין וא' משמאל כדי שיעמיד התקרא עליהם, כן אי אפשר לעולם שיתקיים בקיום הלאוין בלבד, אבל הלל אמר לו מַאן דְסָנִי לָךְ לְחַבְרָךְ לָא תַּעָבִיד פירש כי העשין הם דברים אשר נאהבים להשם יתברך, והלאוין הם של דברים השנואים להשם יתברך, וכמו שאתה תרצה שכל אדם שאתה אוהב אותו יהיו גם אחרים אוהבים אותו, ואדם שתשנאהו תרצה שאחרים גם כן ישנאוהו, כן לְחַבְרָךְ רעך וריע אביך לָא תַּעָבִיד, שצריך לאהוב אשר אהב ולשנא אשר שנא.
דְּחָפוֹ בְּאַמַּת הַבִּנְיָן. נראה לי בס"ד הטעם את הראשון גער בו והוציאו בנזיפה ועם זה לא דבר כלום אלא רק דְּחָפוֹ בְּאַמַּת הַבִּנְיָן, היינו כי הראשון התריס לדבר גנאי שאמר לו 'איני מאמינך' אך זה לא התריס ורק בקש דבר שאי אפשר להיות, וכן השלישי, ולכך לא גער בהם להוציאם בנזיפה. והנה לפי פשט המאמר שמאי היה מתפרנס במלאכה זו, שדרכם היה לבנות הבנאי את הבית, ובעבור שכרו יביא אחד בקי לתת ערך לשכר הבנין, וזה צריך לו אמה בידו למדוד בה עובי הכותלים וארכן ורחבן, ויהיה חכם בתשבורת כי יש כותל ראשו אחד עב והולך ומתמעט העובי בהדרגות עד סופו ויש להפך, ועוד בזה יש אופנים שונים וצריך חכם גדול בקי בחשבון ותשבורת לתת ערך לכל חלק בפני עצמו, וזו היתה מלאכתו של שמאי הזקן שיהיה מעריך, ולכן תמיד אַמַּת הַבִּנְיָן בידו שבה מודד והיא כלי אומנות שלו. ובדרך רמז נראה לי בס"ד דלאו אמה ממש היא, אלא ידוע שאצבעות האדם זה סדרן גודל חסד, אצבע גבורה, אמה תפארת, קמיצה נצח, זרת הוד, וידוע שהתפארת הוא ממוצע בין החסד ובין הגבורה, אם כן האצבע היא גבורה גמורה אבל האמה היא ממוצעת, ושמאי הוא גבורה ונהג עם הראשון כפי מדה שאחוז בה, ולכך גער בו והוציאו בנזיפה, אבל עם אותם השניים לא עשה להם גערה ונזיפה ורק דחפם שנהג בהם כפי הוראת האמה, כלומר אצבע הנקרא אמה שהיא בידו דהיינו נהג בממוצע לא גערה ונזיפה ולא פנים צהובות. והא דקראה אַמַּת הַבִּנְיָן מפני כי ז"ס [זה סוד] תחתונות שהם חג"ת נהי"ם [חסד, גבורה, תפארת, נצח, הוד, יסוד, מלכות] המה נקראים בלשון חכמים ספירות הבנין, בשביל שבהם נבנו סדרי בראשית בשבעת ימי בראשית.
גֵּר הַקַּל, שֶׁבָּא בְּמַקְלוֹ וּבְתַרְמִילוֹ. נראה לי בס"ד זה שבא להתגייר בגודלו יש בו שני חסרונות, הא' שעברו עליו כמה שנים בהיותו בגיותו שאין לו בהם לא עשין ולא לאוין, וכנגד חסרון זה קרא עצמו גֵּר הַקַּל רצונו לומר קנקנו ריקן ולא כמו ישראל אשר קטן שבהם מלא מצות כרימון שקנקנם כבד במצות, וחסרון הב' שאין לו זכות אבות לא מצד האב ולא מצד האם, וכנגד חסרון זה אמר שֶׁבָּא בְּמַקְלוֹ וּבְתַרְמִילוֹ, והיינו מַקְלוֹ אביו הזכר וְתַרְמִילוֹ אמו שהיא נקבה שמקבלת בקרבה זרע הזכר, מה שאין כן ישראל נושא עליו כמה קמעין של זכות אבות וזכות אמהות.
בָּא לִפְנֵי הִלֵּל, אָמַר לוֹ: עַנְוְתָן הִלֵּל, יָנוּחוּ לְךָ בְּרָכוֹת עַל רֹאשְׁךָ, שֶׁהִקְרַבְתַּנִי תַּחַת כַּנְפֵי הַשְּׁכִינָה. הא דאמר לו רֹאשְׁךָ, נקיט בלישנא דקרא במשלי (י, ו) בְּרָכוֹת לְרֹאשׁ צַדִּיק, וזה נמצא גם כן בראש אותיות הִלֵּל שהם דכ"ך, ובמילואם [דל"ת כ"ף כ"ף] הם במספר וּבְרָכוֹת [634] בתוספת וא"ו כי וא"ו מורה על תוספת יתירה. או יובן בס"ד כי ברכות העקריות של ישראל הם ט"ו [15] תיבות של ברכת כהנים, וראש שמו של הִלֵּל הוא ה"י [15] כי נקרא הִילֵל בתנועת יו"ד אחר ה' וכן נכתב שמו בתלמוד. אי נמי החכמה היא בראש והוא אשר נתגייר בסיבת חכמתו של הִלֵּל שהתנהג עמו בחכמה, שהניחו להיות הוא מודה מעצמו, לכך בירך את החכמה שבראשו שינוחו ברכות עליה, כי ממנה היתה תשועתו.
קַפְּדָנוּתוֹ שֶׁל שַׁמַּאי בִּקְּשָׁה לְטוֹרְדֵנוּ מִן הָעוֹלָם. קשא למה לא אמרו כזאת אלא רק אחר שנזדווגו שלשתם וכל אחד ידע מה שנעשה לחביריו, ומן הראוי שכל אחד יאמר כן על מעשה שלו קודם שידע מעשים של חביריו? ונראה לי בס"ד דכל אחד מהם בעת שלא ידע אלא רק מעשה שלו לא היה מחליט בדעתו שקפדנות שמאי בקשה לטרדו לגמרי, אלא יש ללמד זכות על שמאי ולומר הוא ראה שאין זה מתגייר גירות שלימה לכן דְּחָפוֹ והוציאו לפי שעה, כדי שאחר כך יחזור ויתחרט על דבריו ויבא אצלו מאליו. אך אחר שידע כל אחד מעשה חביריו נמצא שעם שלשתם עשה כן, ובזה מוכח שבקשה קפדנותו לטרדן, דאם עשה הדחיפה לאחד לפי שעה בלבד שחשב אחר כך יחזר אצלו מאליו, הנה כיון שראה שהראשון עשה עמו כן ולא חזר היה לו לחוש לעשות כן עוד הפעם עם השני, וכל שכן אחר שראה שעשה כן עם השניים ולא חזרו שלא צריך לעשות כן עם השלישי, אלא ודאי כונתו היתה לטרדן לגמרי. ודע כי בשלשה גרים אלו נתקיים מאמר רבותינו ז"ל שמאל דוחה וימין מקרבת, כי שמאי שמאל והלל ימין כנודע:
וְהָיָה אֱמוּנַת עִתֶּיךָ חֹסֶן יְשׁוּעֹת חָכְמַת וָדָעַת יִרְאַת יְהוָה הִיא אוֹצָרוֹ (ישעיהו לג, ו). ראשי תיבות ששה תוארים אלו [ אֱ מוּנַת עִ תֶּיךָ חֹ סֶן יְ שׁוּעֹת חָ כְמַת וָ דָ עַת 101] מאה ואחד, ונראה לי לזה אמר אינו דומה שונה פרקו מאה לשונה ק"א שנבחר מספר ק"א [101] שהוא ראשי תיבות ששה הנז', והוא מספר מֵאַיִן [101]. וידוע דהגאולה תהיה בזכות המשנה, וכמו שאמרו רבותינו ז"ל בפסוק (הושע ח' י') גַּם כִּי יִתְנוּ בַגּוֹיִם עַתָּה אֲקַבְּצֵם, 'יִתְנוּ' לשון מתניתין, ולזה אמר (תהילים קכא, א) מֵאַיִן יָבֹא עֶזְרִי, זכות המשנה שנרמזה במספר 'מֵאַיִן' יָבֹא עֶזְרִי, וז"ש (קהלת ה' ט') וּמִי אֹהֵב בֶּהָמוֹן לֹא תְבוּאָה, 'הָמוֹן' [101] מספר ק"א שבו רמוזים ששה סדרי משנה מי שאוהב ללמדם ויש לו בקיאות בהם אז לו תְבוּאָה! ומ"ש בסוף הוריות סיני עדיף דהכל צריכין למארי חטייא, ולזה אמר (תהילים מב, ה) בְּקוֹל רִנָּה וְתוֹדָה הָמוֹן חוֹגֵג, שצריך לקרות המשנה בנעימה, וכמו שאמרו רבותינו ז"ל על פסוק חֻקִּים אשר לֹא טוֹבִים.
נָשָׂאתָ וְנָתַתָּ בֶּאֱמוּנָה? קָבַעְתָּ עִתִּים לַתּוֹרָה?. הקשו התוספות בסנהדרין על זה ממ"ש רבותינו ז"ל תחילת דינו של אדם על דברי תורה, שנאמר (משלי יז, יד) פּוֹטֵר מַיִם רֵאשִׁית מָדוֹן, ואין מים אלא תורה? ונראה לי בס"ד דגם כאן שואלים על דברי תורה, כי היראה נקראת אמונה, כי היא תלויה באמונה, שאין נראית מבחוץ, וז"ש נָשָׂאתָ וְנָתַתָּ 'בְּדִבְרֵי תּוֹרָה ' בֶּאֱמוּנָה רצונו לומר בְּיִרְאָה. אי נמי יש בודה הקדמות מלבו שאין להם עיקר מדברי סופרים ודברי ספרים או עושה חריפות של הבל לטהר את השרץ, ואין זו אֱמוּנָה! ולזה שואלים נָשָׂאתָ וְנָתַתָּ 'בְּדִבְרֵי תּוֹרָה ' בֶּאֱמוּנָה? או נראה לי בס"ד דאמרו רבותינו ז"ל שבעים פנים לתורה, ומקשים ממ"ש רבותינו ז"ל על פסוק (שיר השירים ב' ד') הֱבִיאַנִי אֶל בֵּית הַיָּיִן וְדִגְלוֹ עָלַי אַהֲבָה, יש מ"ט טעמים כמנין 'וְדִגְל"וֹ' [49] ואיך אמרו שבעים [49]? ומתרצים זה מספר המ"ט הוא רק 'טעמים' אבל מספר השבעים הוא על 'אופנים' שהפסוק נדרש בשבעים אופן, שכל אופן הוא ענין חדש בפני עצמו, נמצא שני מספרים אלו של שבעים ושל מ"ט ישנם בעולם. ובזה פרשתי בס"ד מ"ש באבות (א, טו) עֲשֵׂה תוֹרָתְךָ קֶבַע, אֱמוֹר מְעַט וַעֲשֵׂה הַרְבֵּה, מְעַ"ט רמז למספר מ"ט של טעמים, ומספר שבעים של אופנים, וצרפם לצירוף 'מְעַט' לרמוז אם האדם השיגם לא יתגאה בהם, אלא יהיה מְעַט בעיני עצמו, ועל ידי שתטרח במ"ט ושבעים הנז' אז עשה הרבה, והוא כי תלמיד חכם יקרא 'הַר' וכמו שאמרו רבותינו ז"ל על פסוק (תהילים יא, א) נוּדִי הַרְכֶם צִפּוֹר, הַר שֶׁבָּכֶם וכו', ולזה אמר וַעֲשֵׂה 'הַרְבֵּה' חלק התיבה לשתים לומר 'הַר בָּהּ' שתהיה תלמיד חכם שנקראת 'הַר ' בתורה! ואומר עֲשֵׂה תוֹרָתְךָ 'קֶבַע' אותיות 'קב ע' כי השבעים פנים תבארם בֶּ 'אֱמוּנָה' שמספרם ק"ב [102], ולא בהקדמיות של שקר וחס וחלילה. וזהו קֶבַע 'ע' ק"ב' ולכן אחר ששואלין נָשָׂאתָ וְנָתַתָּ בְּדִבְרֵי תּוֹרָה בֶּ 'אֱמוּנָה' שהיא מספר קב, אומרים לו קָבַעְתָּ עִתִּים לַתּוֹרָה? דכלומר עָשִׂיתָּ תּוֹרָתֶךָ קֶבַ"ע שכל שבעים פנים הם באמונה שהיא ק"ב, ואומרים לו 'עִתִּים' ולא עת, דרמזו לו על היום ועל הלילה. ועוד נראה לי בס"ד דאמרו רבותינו ז"ל על פסוק (תהילים קיט, קפח) וֶאֱמוּנָה מְאֹד, זו תורה, ובה נשבע הקב"ה לדוד, דכתיב (תהלים צב, ג) נִשְׁבַּעְתָּ לְדָוִד בֶּאֱמוּנָתֶךָ וכנזכר בשוחד טוב. וידוע כי חכמינו ז"ל חלקו הכ"ד שעות לשלשה חלקים, סימנם אָז תַּשְׂכִּיל, אָז תַּצְלִיחַ, אָז תִּישַׁן, דהיינו ח' [אָז=8] שעות לתורה, וח' למשא ומתן, וח' לשינה. וכתבו חכמי המוסר ראוי לאדם לגזול ולגנוב שעות מקצבת דשינה וקצבת המשא ומתן, ולהוסיף על קצבת התורה, כי מצוה להוסיף מחול על הקודש. ולזה אומר לו נָשָׂאתָ מחלקי השינה והמשא ומתן וְנָתַתָּ בֶּאֱמוּנָה הוא חלק התורה שנקראת 'אֱמוּנָה' קָבַעְתָּ עִתִּים חלוקים לַתּוֹרָה דהיינו עת למקרא, עת למשנה, עת לגמרא, עת לזוהר הקדוש. ובאופן אחר נראה לי לתרץ קושית התוספות, שאלה הראשונה לצורך השניה באה, דאם יאמרו לו תחלה קָבַעְתָּ עִתִּים לַתּוֹרָה? ישיב תלו ביה טפלי, ומוכרח לעסוק במלאכה יומם ולילה וכולי האי ואולי, לכן שואלים אם היה לך אמונה בהקב"ה שהוא המזמין לך פרנסה שלך והוא המשגיח, ולזה אמר נָשָׂאתָ וְנָתַתָּ במשא ומתן על ידי הָאֱמוּנָה? שהיית מאמין שהכל הוא ביד השם יתברך, ובודאי ישיב 'כן הוא ובה' שמתי מבטחי'! ואז ישאלוהו קָבַעְתָּ עִתִּים לַתּוֹרָה? דאז לא יוכל להשיב כנזכר. או יובן אֱמוּנָה על ידי קב שהם מלוי ע"ב ס"ג מ"ה שנקראים קַ"ב חֲרוּבִין, שצריך להסיר הסיגים ולהעלותם לשרשם העליון, וז"ש נָשָׂאתָ וְנָתַתָּ בֶּאֱמוּנָה? רצונו לומר עשית משא ומתן באותם קַ"ב חֲרוּבִין, קָבַעְתָּ עִתִּים מספר עשרה שמות ב"ן שה"ס מלכות לַתּוֹרָה? בחינת שם מ"ה שה"ס [שהוא סוד] תפארת לחברם יחד, ועט"ר [ועטרת ראשינו] הרב אדוני אבי זלה"ה [זכרונו לחיי העולם הבא] פירוש נָשָׂאתָ ניצוצי קדושה מן הקליפה, וְנָתַתָּ בֶּאֱמוּנָה היא המלכות דקדושה הנקראת אֱמוּנָה, ועל ידי הבירור הנזכר יהיה יחוד קב"ה ולכן שואלים אחרי זה קָבַעְתָּ עִתִּים, הם לאה ורחל שנקרראים 'עֵת' שה"ס [שהוא סוד] המלכות שנקראת 'עת לתורה' היא בחינת תפארת הנקרא תורה עד כאן דבריו. וש"י דפח"ח [ושפתיו ישק דברי פי חכם חן].
עָסַקְתָּ בִּפְרִיָּה וּרְבִיָּה?. נראה לי בס"ד הלומד בשביל לעשות, הרי זה דומה לנושא אשה כדי להוליד בנים, שהמעשים טובים הם התולדות של אדם, מה שאין כן אם אין כונתו לעשות, הרי זה דומה לנושא אשה בשביל למלאות תאותו בלבד! וז"ש עָסַקְתָּ בַּתּוֹרָה בִּשְׁבִיל פְרִיָּה וּרְבִיָּה, דהיינו כדי לעשות מצות. או יובן פְרִיָּה וּרְבִיָּה ממש שיש בוראים נפשות מעסק התורה עצמו, ואחר כך שואלין צִפִּיתָ לִישׁוּעָה? כלומר אם היית מאמין שבזכות עסק התורה תהיה הישועה. או יובן צִפִּיתָ בעסקך בתורה לזמן הַיְּשׁוּעָה שהוא זמן הגאולה, שהאדם ישיג אז את התורה בשלימות ויתקיים הבטחת (ירמיהו לא, לג) נָתַתִּי אֶת תּוֹרָתִי בְּקִרְבָּם וְעַל לִבָּם אֶכְתֲּבֶנָּה, וכן (ישעיהו יא, ט) מָלְאָה הָאָרֶץ דֵּעָה אֶת הֳ' כַּמַּיִם לַיָּם מְכַסִּים. או יובן צִפִּיתָ לִישׁוּעָה? כלומר לישע לה' שתהיה הגאולה בזכות התורה בעבור שלימות שמו יתברך שישתלם בו"ה. ועוד שואלים פִּלְפַּלְתָּ בְּחָכְמָה? כי בפלפול יש קושיות ותירוצים, ובזה ישתברו הקליפות וגברה הקדושה.
הֵבַנְתָּ דָּבָר מִתּוֹךְ דָּבָר?. נראה לי בס"ד על פי מ"ש רבותינו ז"ל אין בר אלא תורה, כמה דאת אמרת (תהילים ב, יב) נַשְּׁקוּ בַר, דברים ברים עיין שם. גם התורה נקראת בר לשון תבואה, כמו שאמרו רבותינו ז"ל על פסוק (משלי יא, כו) מֹנֵעַ בָּר יִקְּבֻהוּ לְאוֹם, שמונע תורה מן התלמיד כי התורה נקראת 'תבואה'. וידוע שיש ד' מיני לימודים, הא' מרבו, הב' מחבריו, הג' מתלמידיו, הד' ממנו בעצמו, הרי לך ד' מיני 'בַר'. וידוע מ"ש בזוהר הקדוש דבור בהכרזה, אמירה בלחישו. וז"ש הֵבַנְתָּ דָּבָר פירוש 'ד-בַר' שהם ד' מיני לימודים, מִתּוֹךְ דָּבָר רצונו לומר לימוד בהכרזה הנקראת דיבור, ולא בלחישו שנקרא אמירה.
מָשָׁל לְאָדָם שֶׁאָמַר לִשְׁלוּחוֹ: הַעֲלֵה לִי כּוּר חִטִּין לָעֲלִיָּה וְכוּ'. יש להקשות מה שייכות לשיעור כּוּר, וענין עֲלִיָּה, וענין קַב בנמשל? ונראה לי בס"ד, לימוד התורה רמוז באות למ"ד, לכך הוא עליון, וכנזכר במפרשים, גם כּוּר הוא שלשים סאין, גם ידוע היראה תלויה באמונה מפני שהיא בלב, וכל דבר שבלב תלוי באמונה, גם לימוד התורה עולה ביצירה, והמצות בעשיה, וז"ש הַעֲלֵה לִי כּוּר חִטִּין שהם שלושים סאה, רמז לאות ל' שמספרו שלושים, לָעֲלִיָּה זו היצירה שהיא למעלה מן עשיה, יען כי עשיה היא בית ועליה על גביו, זו היצירה, וְקַב חֳמָטִין זו היראה, שתלויה בֶּ'אֱמוּנָה' [102] שמספרה 'קַב' [102].

Daf 31b

חֲבָל עַל דְּלֵית לֵיהּ דַּרְתָּא וְתַרְעָא לְדַרְתָּא עָבִיד. הא דקרא עליו לשון 'חֲבָל' נראה לי בס"ד, כי התורה נקראת חָלָב, דכתיב (שיר השירים ד, יא) דְּבַשׁ וְחָלָב תַּחַת לְשׁוֹנֵךְ ופרשתי בס"ד הטעם, כי היא שמונה דרגין של מותר ואסור וטמא וטהור וכו', ועוד ראשה ב' ומסיימת בלמ"ד הרי אותיות 'חָלָב' ואם אין יראה תהפך ה 'חָלָב' ל 'חֲבָל' לכך אמר חֲבָל עַל דְּלֵית לֵיהּ דַּרְתָּא וְתַרְעָא לְדַרְתָּא עָבִיד.
דָּרַשׁ רַב עוּלָא: מַאי דִּכְתִיב: (קהלת ז, יז) "אַל תִּרְשַׁע הַרְבֵּה" וְגוֹ', 'הַרְבֵּה' הוּא דְּלָא לִירְשַׁע, הָא מְעַט לִירְשַׁע? אֶלָּא,מִי שֶׁאָכַל שׁוּם וְרֵיחוֹ נוֹדֵף, יַחֲזֹר וְיֹאכַל שׁוּם אַחֵר וִיהֵא רֵיחוֹ נוֹדֵף?!. קשא אמאי אצטריך להביא המשל, ומה בא לחדש במשל הלא זה הוא פשוטו של מקרא? ונראה לי בס"ד דהמקרא מוקשה, למאי אצטריך המקרא ללמדנו דבר זה שאל יוסיף, הלא זה דבר פשוט הוא! ולכך הביא המשל כדי לפרש המקרא על פי מציאות המשל, כי במשל נקט אָכַל שׁוּם וְרֵיחוֹ נוֹדֵף, הנה זה אפשר שיעשה סברא לעצמו ויאכל עוד, באומרו כיון דבלאו הכי רֵיחוֹ נוֹדֵף אינו מוסיף ריח יותר באכילה שיאכל עוד, אך זה אינו, כי הן אמת עתה לא יש תוספות כיון דריחו נודף, אך לבסוף יש הפרש, שאם לא היה אוכל עוד היה נפסק הריח ממנו אחר שש ושבע שעות, אבל עתה שהוסיף באכילה, הוסיף בזמן, שאין הריח פוסק ממנו אלא אחר שעות יותר. וכן הענין בדבר הרשע שמזהירו הכתוב דאיירי בכהאי גוונא, דרך משל נכנס למקום אחד שהיו שם נשים מרקדים ועומדים בגילוי בשר, ובראייתו אותם באו לו הרהורים רעים בלבו, אם יגש היצר הטוב לומר לו קום ברח וצא מן המקום הזה, ולא תראה מראות רעים כאלה, הנה אז יבא היצר הרע ויאמר לו למה תצא כבר, נד ולד שראית הנשים ונתמלא לבך הרהורים רעים, ואם תשב עוד מה תוסיף רע עוד על מה שיש בלבבך, הרי דברי יצר הרע אלו הם כמו שאמר האוכל שׁוּם בראשונה, באומרו כבר אכלתי וריחי נודף ומה תוספות יש אם אוכל עוד? אך באמת אלו דברי הבל הן! שאם יאריך בראית הרעה זמן יותר, יתאחזו הרהורים רעים בלבו יותר, ולא יסתיר מדעתו אחר שיצא במהרה, אלא ישארו בלבו יום או יומים, וכמו שאמר באותו שאכל שׁוּם, ובא לומר שעל זה האופן וכיוצא בא הכתוב ללמד אַל תִּרְשַׁע הַרְבֵּה.
אָמַר הַקָּדוֹשׁ בָּרוּךְ הוּא: לֹא דַּיָּן לָרְשָׁעִים, שֶׁאֵינָן חֲרֵדִין וַעֲצֵבִין מִיּוֹם הַמִּיתָה, אֶלָּא שֶׁלִּבָּם בָּרִיא לָהֶן כְּאוּלָם. הדקדוק ידוע. ונראה לי בס"ד, על פי מעשה שהלך בן מלך אחד אצל מלך אחר לעיר רחוקה לטייל שם, ועשו לו סעודה ומשתה גדול והביאו לו כל מיני זמר, אך קודם ששתו הביאו אדם בדמות מת, ונתעסקו בו לפני המסובין בכל צרכי מיתה וקבורה בתוך המסיבה לעיני כולם, ואחר שגמרו עסק זה התחילו בשתיה וניגונים, ויתפלא בן המלך על הדבר הזה וישאל על זאת, מה טעם יש במנהג הזה? אמרו לו כדי שיזכרו המסובין מיתת האדם, ויראו שסופו הולך לקבר ואין בידו כלום מטוב עולם הזה, לכך מראין להם דבר זה עתה, כדי שעל כן יזדרזו בשמחה ובשתיה יותר בעוד שיש לְאֵל יָדָם לַעֲשׂוֹת! והוא הדבר שגינה הכתוב מדת הרשעים ומנהגם, לומר (ישעיהו כב, יג) אָכוֹל וְשָׁתוֹ כִּי מָחָר נָמוּת. נמצא יש זוכרים המיתה כדי לעורר בלבבם תאות עולם הזה כמשתה ותענוג ביותר, ולזה אמר לֹא דַּיָּן שֶׁאֵינָם חֲרֵדִים, אלא גם עושין זכרון המות, כדי שיהיה זכרון זה סיבה להרבות תאותם! ולכן דרש רַבָּה שֶׁמָּא תֹּאמַר: שְׁכוּחָה הִיא מֵהֶן? תַּלְמוּד לוֹמַר: (תהילים מט, יד) "וְאַחֲרֵיהֶם בְּפִיהֶם יִרְצוּ סֶלָה, רצונו לומר אדרבה זוכרים אחריתם כדי שיהיה להם רצון יותר בתענוגי עולם הזה. ומ"ש ' חֲרֵדִין וַעֲצֵבִין' נראין לי חֲרֵדִין על עצמן פן גם עליהם יעבור כוס זה, וכמו שנאמר(קהלת ז, ב) וְהַחַי יִתֵּן אֶל לִבּוֹ, ומ"ש וַעֲצֵבִין היינו על מה שקרה לזה המת שנעדר מן העולם:
יוֹדְעִין רְשָׁעִים שֶׁדַּרְכָּם לְמִיתָה, וְיֵשׁ לָהֵם חֵלֶב עַל כִּסְלָם. נראה לי בס"ד, כְּלָיוֹת עולה [466] תס"ו, ותניח על תס"ו אות [40] מ"ם שהיא מספר [40] חֵלֶב יהיה [506] סמו"ת, שהוא לשון סמוי עינים, גם הוא ס ' מות [506] רצונו לומר חלק ששים מן מות, גם הוא אותיות מסות לשון מסה ומריבה. ועוד נראה לי אם תצרף אות למ"ד ויו"ד של כְּ לָי וֹת לעשותם אות אחת יהיה מהם אות מ', ואז 'כְּלָיוֹת' יהיו מכו"ת, וזה אות מ' שנעשה בו הכליות למכות הוא מספר [40] חֵלֶב.
אָמַר הַקָּדוֹשׁ בָּרוּךְ הוּא: רְבִיעִית דָּם נָתַתִּי בָּכֶם, עַל עִסְקֵי דָּם הִזְהַרְתִּי אֶתְכֶם. יש להקשות אמאי אצטריך לפרש שיעור דם הנפש שהוא 'רְבִיעִית' לימא סתם דָּם נָתַתִּי בָּכֶם? ונראה לי בס"ד על פי מה שכתב הרב נחלת בנימין ז"ל (מצוה קכ"ז) שיעור משקל דם הנפש הוא ח"י דינרים, וכל דינר ששה מעין, וכל מעה ד' איסרין, נמצא משקל דם הנפש [6×4×18=432] תל"ב איסרין כמנין 'תֵּבֵל' [432] ע"כ עיין שם. נמצא לפי דבריו צריך לומר משקל 'רְבִיעִית' דנקיט הכא אינו רביעית דעלמא, אלא רביעית זה משקלו עולה תל"ב [432] איסרין, ואפשר דקרי ליה 'רְבִיעִית' מפני כי תל"ב איסרין אלו הם י"ח דינרים שהוא רביעית מספר שם הוי"ה במילוי יודין שעולה ע"ב [72÷4=18]. ונראה לי בס"ד הטעם שעשה הקב"ה משקל דם הנפש תל"ב כמנין 'תֵּבֵל' להורות כי הארץ הלזו המובחרת הנקראת תֵּבֵל לא נבראת אלא בעבור האדם, ואינה מתקיימת אלא על ידי אדם אשר דם חיותו 'תלב' כמנין 'תבל'. וידוע מה שכתב פתח עינים בשם מהרח"ו ז"ל [מורנו הרב רבי חיים ויטאל] שטומאת הנדה באה מכח זוהמת הנחש, ולכן בלידת נקבה הכל עצבין אפילו המלאכים, מפני שהנקבה היא כלי מוכן לחלאת זוהמת הסיטרא אחרא על ידי דם נדתה (וכמו שכתב על מ"ס נדה פ"ג עיין שם) ומאחר שדם הנדה בא מכח זוהמת הנחש הוא מטמא את האדם שהוא יקר הנבראים אשר התבל נבראת בעבורו וקיימת בעבורו. וזה שאמר רְבִיעִית דָּם נָתַתִּי בָּכֶם, נתן שיעור לרמוז על מעלת האדם הנוכחת מן השיעור הזה של רביעית שהוא תלב [432] כמנין 'תֵּבֵל' ורצונו לומר מאחר שֶׁרְבִיעִית דָּם נָתַתִּי בָּכֶם להורות שהתבל נברא בעבורכם וקיים בעבורכם על כן נמצא קדושים אתם וצריכין להתרחק מן הזוהמא הנמשכה מסטרא אחרא, ולכך עַל עִסְקֵי דָּם הִזְהַרְתִּי אֶתְכֶם, כי לפי מעלתכם צריכים להיות טהורים ומובדלים מטומאה הבאה מזוהמת הסטרא אחרא.

Daf 32a

רֵאשִׁית קָרָאתִי אֶתְכֶם, עַל עִסְקֵי רֵאשִׁית הִזְהַרְתִּי אֶתְכֶם. נראה לי בס"ד הטעם דתלי הא בהא, כי ישראל נקראו רֵאשִׁית על שם התורה, דכתיב בה (משלי ח, כב) הֳ' קָנָנִי רֵאשִׁית דַּרְכּוֹ, ולכן גם את ישראל קראם ראשית, דכתיב (ירמיהו ב' ג') רֵאשִׁית תְּבוּאָתֹה, וידוע שהתורה נקנית במ"ח [48] מעלות כנזכר בברייתא דאבות, לכן בישראל כתיב (ישעיהו נד, יב) וְשַׂמְתִּי 'כַּדְכֹד' [48] שִׁמְשֹׁתַיִךְ, ולכך הזהירים בחלה שנקראת רֵאשִׁית ששיעור חלה אחד מן מ"ח [48], ואמר עוד נְשָׁמָה שֶׁנָּתַתִי בָּכֶם וכו', זוֹ הַ 'נֶּפֶשׁ' והיא ראשי תיבות נ ר פ תילה ש מן, ולכן כיון שזכו לנפש דקדושה, זכו לקדושת הנר שרמוזה ב 'נֶּפֶשׁ' שהיא ראשי תיבות נ ר פ תילה ש מן:
רַעְיָא חִגְּרָא, וְעִיזֵי רָהֲטָן. נראה לי בס"ד על דרך שאמרו רבותינו ז"ל על פסוק (משלי כט, ד) מֶלֶךְ בְּמִשְׁפָּט יַעֲמִיד אָרֶץ וְאִישׁ תְּרוּמוֹת יֶהֶרְסֶנָּה, אם הדיין דומה למלך שאינו נצרך יַעֲמִיד אָרֶץ, ואם דומה לכהן שמחזר על התרומה יֶהֶרְסֶנָּה! עוד ידוע שהממון מכונה בשם רגל כמו שאמרו רבותינו ז"ל על פסוק (דברים יא, ו) וְאֵת כָּל הַיְקוּם אֲשֶׁר בְּרַגְלֵיהֶם, זה ממונו של אדם שמעמידו על רגליו. ולפי זה אדם עני שאין לו ממון נקרא 'חִגֵּר' כי הממון מעמיד את האדם על רגליו. וזה שאמר רַעְיָא חִגְּרָא שאין לו ממון ונצרך לבריות, ולכן עִיזֵי רָהֲטָן פירוש אנשים עזים ובעלי זדוני שאין שומעין לקול מורים, רָהֲטָן למעבד מה שלבם חפץ ואין מוחה בידם, כי דיין שהוא נצרך להם אינו יכול להוכיחם! ואמר עוד אַבַּב חוּטְרָא, שהוא שער המשפט, ששם מקום הרצועה להלקות עושי רשעה, שם תמצא מִילֵי של הדיין, שמלמד את בעל דין דברים לזכות עצמו בהם, וְאַבֵּי דָּרֵי חוּשְׁבָּנָא כשיוצא מבית המשפט עושה עמו חשבון כך וכך עשיתי לך ריוח בטענה זו אשר למדתי אותך, וכך וכך ריוח בטענה זו, אם כן תן לי חלק מן הריוח שהרוחת בעבורי, וזה החשבון לא יוכל לעשותו הדיין בעודו יושב בשער המשפט, ורק עושהו אַבֵּי דָּרֵי במקום הדירה שלו דהיינו בביתו ודירתו שאין שם איש זר.
תָּנוּ רַבָּנָן: עַל שָׁלֹשׁ עֲבֵרוֹת נָשִׁים מֵתוֹת, יוֹלְדוֹת. רַבִּי אֱלִיעֶזֶר אוֹמֵר: נָשִׁים מֵתוֹת יְלָדוֹת. יש להקשות בשלמא למאן דתני יוֹלְדוֹת איכא טעמא, דנדה היא קלקלה בחדרי בטנה תלקה בחדרי בטנה, וחלה והדלקה שתים אלה באו לאשה מכח עון חוה, כמו מצות נדה שבאה להם מחמת עון חוה, ולכך גם בשתים אלה יהיה עונשה דמי לעונש הנדה שתלקה בחדרי בטנה. אבל למאן דתני יְלָדוֹת מה טעם יש בכל הני תלתא טפי משאר עבירות? ונראה לי בס"ד דאיכא בזה מדה כנגד מדה, מפני שאלו השלשה דברים לא שייכי בילדה בתולה וקטנה, שבעודה בבית אביה שעדיין לא נשאת אינה סופרת ימי נדה, ואינה מוציאה חלה, ואינה מדלקת הנר, כי סומכת על שלחן אביה ואמה היא, ולכן אחר שנשאת שנתחייבה בכל הני תלתא אם אינה נזהרת בהם, נמצא שהיא נוהגת בעצמה כאלו היא עודנה בבית אביה דלא שייכי בה הני תלתא, לכך אף על פי שיש לה זכות לא יאריכו לה מן השמים איזה שנים, אלא יבא לה העונש בעודה קטנה בשנים, במדתה שנהגה בעצמה כמנהג בנות הקטנים דלא שייכי בהו עדיין שלשה אלה.
לְעוֹלָם יְבַקֵּשׁ אָדָם רַחֲמִים שֶׁלֹּא יֶחֱלֶה, שֶׁאִם יֶחֱלֶה, אוֹמְרִים לוֹ: הָבֵא זְכוּת, וְהִפָּטֵר. יש להקשות דבר זה שייך לאומרו בבית דין של מטה שאין נודע אם יש לו או לאו, אבל החולה נידון בבית דין של מעלה, והם יודעין אם יש לו או לאו? ועוד קשא, אם יש לו זכות להצילו מן החולי, אם כן איך חלה מעיקרא, ואם אין בזכות כדאי שלא יניח החולי לבא, כל שכן שאינו כדאי להסיר החולי אחרי שבא עליו? ונראה לי בס"ד, אמרו רבותינו ז"ל שכר מצות בהאי עלמא ליכא, אך עם כל זה זכות תורה מגין ומציל גם בהאי עלמא, אמנם כתבו המפרשים ז"ל דאין זכות תורה מגין על האדם להצילו ממיתה שלא בזמנה אלא אם כן לומד לשמה, דכתיב (משלי ג' טז) אֹרֶךְ יָמִים בִּימִינָהּ בִּשְׂמֹאולָהּ עֹשֶׁר וְכָבוֹד, ואמרו רבותינו ז"ל למשמאילים בה רצונו לומר לומדים שלא לשמה, עֹשֶׁר וְכָבוֹד איכא, אֹרֶךְ יָמִים ליכא. גם אמרו רבותינו ז"ל לעולם יעסוק אדם בתורה אפילו שלא לשמה, שמתוך שלא לשמה בא לשמה, ולפי זה היה ראוי לומר שגם אם יהיה לימודו שלא לשמה, כדאי הוא להגן עליו בעבור חייו מפני שסופו לבא לשמה. אך באמת זה ידמה למה דקיימא לן אין הבכור נוטל פי שנים בראוי אלא במוחזק, וכן הבעל אינו יורש את אשתו בראוי, והוא הדין הכא, דאינו כדאי להנצל ולחיות בשביל תורה שלא לשמה משום דראוי להיות לשמה. ברם יש לומר אם באמת בתוך חליו למד לשמה, אז הקב"ה מטיב חסדו עמו שכל הלימוד שלמד מקודם שלא לשמה יהיה נחשב לפניו כאלו היה לשמה, כיון שבאמת עתה בא לשמה, אבל אם עדיין הדבר תלוי ועומד שאין לו עתה לשמה, לא יאמר כיון דאפשר לבא אחר זה לשמה יהיה נחשב זה הלימוד הנמצא בידו שהיא לשמה. ולכן זה שחלה אף על גב שהיה לו זכות תורה, עם כל זה הואיל שלא היה לשמה לא הגינה עליו וחלה, ועתה בחליו אומרים לו הָבֵא זְכוּת, רצונו לומר זכות הראוי להגין שהוא לשמה, אף על פי שהוא שיעור מועט, עם כל זה הִפָּטֵר במה שיש בידך מכבר שהיה שלא לשמה, מאחר כי עתה בא לידי פועל טוב של לשמה, אז יתוקן מה שהיה מכבר. ובאופן אחר נראה לי בס"ד, דידוע מי שהוא חולה, יש לו סגולה להקימו מחליו, על ידי שיקבל עליו לעשות מצוה בדבר חדש שלא היה נוהג בו מקדם, שאינו מחוייב בו על פי שורת הדין, ולזה אמר הָבֵא זְכוּת מחודש מנדבת לבד שאין אתה מצווה בו עדיין, ובזה ניחא הדרשה דדריש ממנו להביא ראיה, רצונו לומר שיביא דבר חדש שאינו מחוייב ואינו מצווה בו, אלא ממנו הוא מביאו. ועוד נראה לי בס"ד, דידוע אדם העומד בחולי או איזה צרה נידון על פי רובו, שאם רבו זכיותיו על עונותיו אפילו באחת ניצול! גם ידוע שבעולם הזה אין מענישים על בטול מצות עשה אלא רק בעידן רתחא, ובזה פירש רבינו האר"י ז"ל (ירמיהו יח, כג) בְּעֵת אַפְּךָ עֲשֵׂה בָהֶם, והנה כי כן האדם שהוא נידון תמיד בכל יום אם לא יש רתחא אין חושבין לו ביטול מצות עשה בכלל העונות, דאם חובין לו אם כן יצא רובו עונות וצריך להענישו בעולם הזה ובאמת אין עונשין על עשה, אמנם בעידן רתחא דעונשין על עשה, ודאי חושבין עם העונות גם ביטול מצות עשה. והנה אדם כיון שחלה הוי לגבי דידיה עידן רתחא דראוי לצרף עם העונות גם ביטול מצות עשה, וממילא צריך שיהיה לו עתה רבוי מצות להוסיף על סך זכיות שלו כדי שיכריעו כף העונות וירבו עליהם, מפני שבכף העונות שלו נחשבין עתה גם ביטול מצות עשה, לכן אומרים לו מהר הָבֵא זְכוּת מחדש, דהיינו מצות חדשים להרבות על כף הזכיות כי השעה צריכה לכך.
תַּנְיָא דְּבֵי רַבִּי יִשְׁמָעֵאל: "כִּי יִפֹּל הַנֹּפֵל מִמֶּנּוּ", 'מִמֶּנּוּ' רָאוּי זֶה לִפֹּל מִשֵּׁשֶׁת יְמֵי בְּרֵאשִׁית. יש להקשות למאי אצטריך להביא זה דלא שייכה להכא? ונראה לי בס"ד דפשטיה דקרא ממנו קאי על הגג או על הבית, אך מר עוקבא עזב פשט המקרא ודרש ממנו על הנופל, ולהכי מייתי דרשה דבי רבי ישמעאל, לומר שגם רבי ישמעאל דרש דרשה אחת הפך פשט המקרא, דדריש ממנו על 'הַנֹּפֵל' שֶׁזֶּה הָיָה רָאוּי לִפֹּל מִשֵּׁשֶׁת יְמֵי בְּרֵאשִׁית שמעשיו גרמו לו.
אָדָם יוֹצֵא לַשּׁוּק, יְהִי דּוֹמֶה בְּעֵינָיו כְּמִי שֶׁנִּמְסָר לְסַרְדְּיוֹט חָשׁ בְּרֹאשׁוֹ, יְהִי דּוֹמֶה בְּעֵינָיו, כְּמִי שֶׁנְּתָנוּהוּ בְּקוֹלָר. עָלָה לַמִּטָּה וְנָפַל, יְהִי דּוֹמֶה בְּעֵינָיו כְּמִי שֶׁהֶעֱלוּהוּ לַגַּרְדּוֹם לִידוֹן. נקיט שלשה דמיונים כנגד מחשבה ודבור ומעשה, והוא כשחטא במחשבה והרהורים רעים דומה כְּנִּמְסָר לְסַרְדְּיוֹט, שעתה מצא היצר הרע מקום באדם לשלט בו, והוא המוח והלב ששם הם מחשבות והרהורים רעים, וכשחוטא בדיבור גם כן דומה כְּמִי שֶׁנְּתָנוּהוּ בְּקוֹלָר, כי האדם נתפס ונצוד בדבורו יותר, וכמו שנאמר (משלי ו, ב) נוֹקַשְׁתָּ בְאִמְרֵי פִיךָ נִלְכַּדְתָּ בְּאִמְרֵי פִיךָ, ודימה זה לנתינת הקולר, גם 'קוֹלָר ' הוא 'קו"ל רי"ש'. ואחר כך כשחטא גם במעשה דומה כְּהֶעֱלוּהוּ לַגַּרְדּוֹם, כי אין מעלין לגרדום אלא העושה מעשה ממש, וְ 'גַּרְדּוֹם' הוא למפרע 'מדור ג' כי במעשה נעשה 'מדור שלישי' ליצר הרע אצל האדם. והנה ראשי תיבות שלשה אלא [ סַ רְדְּיוֹט ק וֹלָר גַּ רְדּוֹם] קס"ג מספרם אֶצְבַּע [163], לכן כל מכה תכונה בשם 'אֶצְבַּע' וכמו שנאמר (שמות ח, טו) אֶצְבַּע אֱלֹהִים הִוא. ולכן אמרו חכמים טוב לאדם להסתכל תמיד באצבע שלו כדי שיזכור שלשה דמיונות אלו הרמוזים באצבע, ובזה יובן בס"ד (ישעיהו נח,ט) אִם תָּסִיר מִתּוֹכְךָ מוֹטָה שְׁלַח אֶצְבַּע וְדַבֶּר אָוֶן, רצונו לומר מוֹטָה של עונות אז שְׁלַח אֶצְבַּע, השלשה דמיונות הנז' הרמוזים באצבע.
וְאֵלּוּ הֵן פְּרַקְלִיטִין שֶׁל אָדָם: תְּשׁוּבָה וּמַעֲשִׁים טוֹבִים. נראה לי בס"ד קרי להו פְּרַקְלִיטִין, דידוע שיש פ"ר [280] דינים דמנצפ"ך ונאחזים בהם הסיגים, ולכך הם דינין, ובתיקון קולט אותם האדם מתוך הסיגים ומזככם ומלבנם, וזו הקליטה מן הסיגים תהיה על ידי תשובה ומעשים טובים, ולהכי קורא לתשובה ומעשים טובים 'פְּרַקְלִיטִין' שהיא מילה מורכבת משני תיבות שהם 'פ"ר קלטין' כי תשובה ומעשים טובים קלטין את הפ"ר דמנצפ"ך מן הסיגים דאחיזי בהו.
וַאֲפִלּוּ תְּשַׁע מֵאוֹת תִּשְׁעִים וְתִשְׁעָה מְלַמְּדִים עָלָיו חוֹבָה, וְאֶחָד מְלַמֵּד עָלָיו זְכוּת, נִצּוֹל. הקשה מהרש"א ז"ל איך אפשר במעשה אחת יהיה תתקצ"ט [999] פנים לחובה, וא' לזכות? יעוין שם. ונראה לי בס"ד משכחת לה שהיו אסופים תוך מגדל אחד אלף בני אדם, ובא זה ושרף ברשעתו את המגדל כדי לשרוף את כולם בבת אחת, אך אלו היה בהם רשע אחד שהיה רוצח ונואף ומוסר שמצוה לבערו מן העולם, ואם כן בשריפת זה הרשע עשה מצוה ויש לו זכות, אך בשרפת אותם תתקצ"ט [999] בני אדם חייב עליהם. ונמצא זה עשה מעשה אחת של שריפה, ובזה המעשה אשר ברא ממנה מלאך רע, יש בזה המלאך חלק אחד מלאך שהוא נקרא טוב, כנגד שריפת אותו רשע שיש לו זכות בשריפתו.
תַּנְיָא, רַבָּן שִׁמְעוֹן בֶּן גַּמְלִיאֵל אוֹמֵר: הִלְכוֹת הֶקְדֵּשׁ, תְּרוּמוֹת וּמַעַשְׂרוֹת, הֵן הֵן גּוּפֵי תּוֹרָה, וְנִמְסְרוּ לְעַמֵּי הָאָרֶץ. נראה לי בס"ד מה שכפל לשון 'הֵן' כי בהקדשות תרומות ומעשרות רואה אדם שהוא מחסר ממונו ומפסיד, אך באמת אדרבה הוא נהנה מהם שיתרבה ממונו, כמו שנאמר עשר בשביל שתתעשר, וכן (יחזקאל מד, ל) רֵאשִׁית עֲרִסוֹתֵיכֶם תִּתְּנוּ לַכֹּהֵן לְהָנִיחַ בְּרָכָה אֶל בֵּיתֶךָ, וכן הוא בהקדשות. ולזה אמר הֵן הֵן ב' תיבות אלו למפרע המה אותיות נֶהֱנֶה. ונראה כי באלו יזדמן שני הפכים בחששות, והוא שאחד עם הארץ הקדיש דבר אחד וכפי הדין לא חל ההקדש, אך להיותו עם הארץ חשב חל ההקדש ואמרו לנו שהוא הקדש והחזקנו אותו להקדש, ואחר כך נזדמן שנהנו ממנו אחרים וחייבנום קרבן מעילה, ונמצא הביאו חולין לעזרה, דלפי האמת אין כאן הקדש ואין כאן מעילה! וכן להפך הקדיש דבר אחד וכפי הדין חל ההקדש, והוא להיותו עם הארץ חשב אין זה הקדש והחזיקו כחולין והרי אחרים נהנים בו ומועלין, וכן הביא שה להקריב, וכפי הדין לא חל עליו קרבן כי לא היה שלו, ונמצא הקריבו חולין בעזרה! או להפך שחל עליו קרבן, והוא חושב דלא חל ושחטו ואכלו וגם אחרים אכלו עמו, הרי מכשול בשני הפכיים, וכן ימצא עניינים הפכיים כאלה בתרומות ומעשרות.

Daf 32b

בַּעֲוֹן נְדָרִים, מֵתָה אִשְׁתּוֹ שֶׁל אָדָם. נראה לי בס"ד מדה כנגד מדה, זה מזלזל בנדרים שהם בדיבור לומר מה עשיתי? דברים בעלמא הן! לכן תמות אשתו אשר נעשית אשתו בדבור כשאמר לה הֲרֵי אַתְּ מְקֻדֶּשֶׁת לִי, דלפי דעתו גם זו אינה אשתו, על כן תצא מביתו ותתפרד ממנו. או יובן בס"ד על פי מה שכתב הרב ש"י ז"ל בשם ספר הקנה הנודר ואינו משלם יבא בגלגול נקבה, ואם האשה נודרת ואינה משלמת תבא בגלגול גויה! עיין שם. ולכן הנודר ואינו משלם תמות אשתו, שרומזים לו האשה תהיה לאיש דוקא, והוא כיון דאינו משלם מוכרח לבא בגלגול אשה, ונחשב לאשה מעתה, ולמה לו אשה בביתו?! לכך מסלקים אותה ממנו.
בַּעֲוֹן נְדָרִים בָּנִים מֵתִים כְּשֶׁהֵן קְטַנִּים. יש להקשות מנא לן מהאי קרא כשהם קטנים [אַל תִּתֵּן אֶת פִּיךָ לַחֲטִיא אֶת בְּשָׂרֶךָ וְאַל תֹּאמַר לִפְנֵי הַמַּלְאָךְ כִּי שְׁגָגָה הִיא לָמָּה יִקְצֹף הָאֱלֹהִים עַל קוֹלֶךָ וְחִבֵּל אֶת מַעֲשֵׂה יָדֶיךָ]? ונראה לי בס"ד, מפיק לה מיתורא דקרא דאמר (קהלת ה' ה') וְחִבֵּל אֶת מַעֲשֵׂה יָדֶיךָ, רצונו לומר בהיותם קטנים שהם ניכרים שהם מַעֲשֵׂה יָדֶיךָ מפני שאתה זן ומפרנס אותם, גם מזה היתור מוכח בַּעֲוֹן נְדָרִים שהאדם מביא דבר זה על עצמו בידיו, כמו שאמר הכתוב (קהלת ה' ה') אַל תֹּאמַר לִפְנֵי הַמַּלְאָךְ כִּי שְׁגָגָה הִיא לָמָּה יִקְצֹף הָאֱלֹהִים עַל קוֹלֶךָ וכו'.
בַּעֲוֹן בִּטּוּל תּוֹרָה. הנה לפי פשוטו איכא טעמא בזה, מפני שהילדים היו ערבים במתן תורה. אך נראה לי בס"ד טעם אחר, כי בעסק התורה יהיה פריה ורביה ברוחניות שיש בחידושי תורה בנים ובנות, וכמו שכתבתי בס"ד במקום אחר. ולכן בעון ביטול תורה שביטל לידת בנים ובנות הרוחניים שהם חדושי תורה ימותו בניו ובנותיו הבאים לו מאשתו הגשמית, ועל זה אמר (ירמיהו ב, ל) לַשָּׁוְא הִכֵּיתִי אֶת בְּנֵיכֶם, מוּסָר לֹא לָקָחוּ, ונראה לי הכי קאמר זה היה בעבור דהבנים היו ערבים בעד תורה שבעל פה הנקראת מסורת, ולזה אמר מוּסָר לשון מסורת לֹא לָקָחוּ.
בָּתַר דְּשָׁמְעָה מֵרַבִּי אֶלְעָזָר בְּרַבִּי שִׁמְעוֹן. פירוש רש"י ז"ל נראה דוחק. ונראה לי בס"ד הכונה, אחר ששמע רבי מרבי אלעזר דאמר משום בִּטּוּל תּוֹרָה מהאי קרא ד'לַשָּׁוְא הִכֵּיתִי אֶת בְּנֵיכֶם' דנמצא עתה איכא תרי קראי דמוכחי על עון נדרים, פסוק לַשָּׁוְא ופסוק וְחִבֵּל דאמרו רבי לעיל, לכך חזר ואמר בַּעֲוֹן נְדָרִים.
חַד אָמַר: בַּעֲוֹן מְזוּזָה. נראה לי בס"ד הטעם כי המשקוף רומז לאב שהוא ראש ועליון, והסף רמז לאשה שהיא נדרסת כאסקפה. דהיא למטה והוא למעלה, ומזוזת ימין לבן הזכר שהוא בחסד, ומזוזת שמאל לבת שהיא בגבורה, והם כמו עמודים העומדים לשאת משא הבית, ולכן בַּעֲוֹן מְזוּזָה שלא קיים מצות המזוזות שרומזים לבנים לכך בניו מתים. ונראה לי בס"ד לכן כתיב (דברים ה' ט') עַל מְזוּזוֹת בֵּיתֶךָ, תיבת מְזוּזוֹת הם אותיות זזו מות, רצונו לומר זזו כל הבנים מן המות על ידי מצוה זו.
וְחַד אָמַר: בַּעֲוֹן צִיצִית. נראה לי בס"ד על פי מה שכתב הרא"ש ז"ל, שעושין ח' חוטין בכל כנף, ויש בהם חמשה קשרים שבזה נשלם מספר אחד, וארבע פעמים 'אחד' [13] הוא מספר 'בן' [52], שבזה ניכר שיש לישראל דין בנים להשם יתברך עיין שם. ולכן מאחר שבציצית ניכר שיש לישראל דין בנים, על כן המבטל מצוה זו ימותו בניו! ועוד נראה לי בס"ד שמתים כשהם קטנים, דאיתא בתנא דבי אליהו (אליהו רבא כו) על פסוק (במדבר טו, לב) וַיִּמְצְאוּ אִישׁ מְקֹשֵׁשׁ עֵצִים בְּיוֹם הַשַּׁבָּת, אמר הקב"ה למשה מפני מה חילל זה את השבת? אמר משה לפניו: ריבונו של עולם איני יודע. אמר לו הקב״ה למשה: כי בכל ששת ימי החול יש לו לישראל תפילין בראשו ובזרועו ורואה אותם וחוזר ממעשיו, אבל עכשיו ביום השבת שאין לו תפילין בראשו ובזרועו לכן חילל את השבת. באותה שעה אמר לו הקב״ה למשה: משה צא וברור להם מצוה אחת שינו נוהגים בה בשבתות ובימים טובים, ואיזה זה מצות ציצית וכו' עיין שם. נמצא הציצית ניתן לישראל שיהי' בו היכר ומזכרת ליהדות שלהם, לכך כתיב (שמואל א' כד, ה) וַיַּךְ לֵב דָּוִד, כשקרע הכנף של המעיל לשאול, ואמרו רבותינו ז"ל שביטלו ממצות ציצית שעה אחת, ואמר מה בין קטע ציצתא לקטע רישא, נמצא היכר היהדות בציצית עדיף מתפילין, כי הציצית הוא בין ביום בין בלילה שלובשין טלית קטן, וכן הוא בין בשבת ויום טוב בין בחול, אמנם יש עוד היכר באדם ליהדות על ידי הפאות, אך כל דבר אינו חזק אלא על פי שני עדים, ולכך צריך לעשות ההיכר בשתים. מיהו כל זה בגדולים, אבל קטנים אין להם לא פאות ולא ציצית, כי הקטנים מגדלים שער ראשם כולו, ולכן זה שאינו מקיים מצות ציצית שיש בהם היכר ליהדות, אז מתים בניו בעודם קטנים, שאין בהם עדיין היכר ליהדות לא מצד ציצית ולא מצד פאות.
כָּל הַזָּהִיר בְּצִיצִית, זוֹכֶה וּמְשַׁמְּשִׁין לוֹ שְׁנֵי אֲלָפִים וּשְׁמוֹנֶה מֵאוֹת עֲבָדִים. נראה לי טעם לזה על פי מ"ש רבינו האר"י ז"ל בעץ חיים 'ציצית קטן' הוא קטנות שהוא עשיה שביצירה, ו'טלית גדול' עשיה שביצירה עיין שם, נמצא הַזָּהִיר בְּמִצְוַת צִיצִית עושה תיקון ב 'עשיה' וב 'יצירה' [700] שמספרם שבע מאות, ולכך הַזָּהִיר בְּצִיצִית זוֹכֶה כנגד כל כנף שבע מאות עבדים כמנין 'עשיה יצירה'. ועוד נראה לי בס"ד לפרש טעם למספר זה, דידוע ארבע ציציות נמשכים מן ארבע אורות מוחין, וידוע כל בחי' כלולה מעשר, וכל אחד מעשר כלול מעשר, הרי כל בחינה מארבעה הנזכרים נחשב כמאה שהם ארבע מאות, ולכן הַזָּהִיר בְּצִיצִית ללבשו כל שבעת ימי השבוע באין מחסור, זוֹכֶה לְשַׁמְּשׁוֹ שְׁנֵי אֲלָפִים וּשְׁמוֹנֶה מֵאוֹת כנגד ז' ימי השבוע, כי שבעה פעמים ארבע מאות הוא שני אלפים ות"ת [700×4=2800].
בַּעֲוֹן שִׂנְאַת חִנָּם, מְרִיבָה רַבָּה בְּתוֹךְ בֵּיתוֹ שֶׁל אָדָם וְאִשְׁתּוֹ מַפֶּלֶת נְפָלִים, וּבָנָיו וּבְנוֹתָיו שֶׁל אָדָם מֵתִים כְּשֶׁהֵם קְטַנִּים. נראה לי בס"ד כי המריבה מתהוית ויוצאה מכעס לב שהוא עומד בתוך גופו של אדם שנקרא בית, כמו שנאמר (קהלת יב, ג) בַּיּוֹם שֶׁיָּזֻעוּ שֹׁמְרֵי הַבַּיִת, לכך הַמְּרִיבָה רַבָּה בְּתוֹךְ בֵּיתוֹ שֶׁל אָדָם מדה כנגד מדה, וגם עוד כיון שהיא מתהוית וצומחת מבפנים, לכך אִשְׁתּוֹ מַפֶּלֶת שהוא היזק פנימי בעודם בחדרי בטן, ולכן נמי מֵתוּ בָּנָיו קְטַנִּים שעדיין הם יושבים בפנים בתוך הבית ולא גדלו ויצאו חוצה. ונראה לי בס"ד 'שִׂנְאַת חִנָּם' אותיות 'שָׂנֵא מַחֲנֶה' כי זה בעל שנאת חנם שנא מחנה שלו שהוא מקום חנייתו שבאה הפרענות שם, ואם תוסיף מספר שִׂנְאָה [356] על מספר מְרִיבָה [257] עולה תרי"ג [613] כמנין רמ"ח [248] איברים ושס"ה [365] גידים, לזה אמר מְרִיבָה רַבָּה דייקא, שנוסף עליה מספר שִׂנְאָה, ואז שדייא תכליה בכוליה גופיה אברים וגידין.
בַּעֲוֹן חַלָּה אֵין בְּרָכָה בַּמְכֻנָּס. נראה לי בס"ד מלוי חַלָּה כזה ח י"ת ל מ"ד ה" א עולה [455] תנ"ה כמנין שלשה מלואי אהי"ה [לשם אהי"ה ישנם שלושה מילויים: 'שם קס"א' 161 - במילוי יו"דים: אל"ף ה"י יו"ד ה"י, 'שם קנ"א' 151 - במילוי ה"הים: אל"ף ה"ה יו"ד ה"ה, 'שם קמ"ג' 143 - במילוי אל"פים: אל"ף ה"א יו"ד ה"א, נמצא ג' מילואי אהי"ה - קס"א קנ"א קמ"ג - עולים תנ"ה 455], שה"ס [שהוא סוד] הבינה שמשם הפרנסה. לכן בַּעֲוֹן חַלָּה שאין נותנים אֵין בְּרָכָה בַּמְכֻנָּס, רצונו לומר במילוי של אותיות חַלָּה שהמילוי הוא הַמְּכֻנָּס של הפשוט נמצא אותיות חַלָּה במלואה היא מספר 'תְּנָה' חַלָּה, גם מספר חַלָּה תנ"ה שחלה בה הברכה של תנ"ה הם מילואים הנזכרים. ועוד נראה לי בס"ד ב' פעמים בְּרָכָה [227×2=454] עולה עם הכולל תנ"ה שהוא מספר מלוי חַלָּה, לרמוז אם יתנו חלה יהיה להם בְּרָכָה לנפש בְּרָכָה לגוף. ולזה אמר (שמות מד, ל) לְהָנִיחַ בְּרָכָה אֶל בֵּיתֶךָ, וז"ש בַּעֲוֹן חַלָּה אֵין בְּרָכָה בַּמְכֻנָּס רצונו לומר אין שורה הברכה הרמוזה בהמכונס של אותיות חַלָּה, רצונו לומר במילוי אותיות של חַלָּה. ועוד נראה לי בס"ד אומרו אֵין בְּרָכָה בַּמְכֻנָּס, דמרגלא בפומייהו דאינשי לומר אֵין בְּרָכָה מְצוּיָה אֶלָּא בְּאוֹצַר הַבַּיִת, דאם קונה דבר יום ביומו לחם ואורז ושמן וכיוצא אין ברכה מצויה בהם, כי הם דברים הנמדדים ונשקלים דבר יום ביומו, אבל הקונה חיטים ואורז ושמן וכיוצא פעם אחת לצורך השנה כולה ונותנם באוצר ולוקחים ממנו כל יום בלי משקל שורה בהם ברכה.
וּמְאֵרָה מִשְׁתַּלַּחַת בַּשְּׁעָרִים. נראה לי בס"ד כי ברכת הארץ היא בסוד מאה, כמו שנאמר (בראשית כו, יב) וַיִּזְרַע יִצְחָק בָּאָרֶץ הַהִוא וַיִּמְצָא בַּשָּׁנָה הַהִוא מֵאָה שְׁעָרִים וַיְבָרֲכֵהוּ הֳ', ופרשתי בס"ד הטעם כי ארבע מדרגות המספר הם כנגד אבי"ע [אצילות, בריאה, יצירה, עשייה], ומספר המאות הוא בבריאה שה"ס [שהוא סוד] בינה כנודע, וידוע שהמזון והברכה בא מן הבינה ששם ס"ג [יו"ד ה"י וא"ו ה"י=63]. ובזה פירשו רמז הכתוב (תהילים נה, כג) הַשְׁלֵךְ עַל הֳ' יְהָבְךָ וְהוּא יְכַלְכְּלֶךָ, מספר יְהָבְךָ [37] ל"ז, הַשְׁלֵךְ עַל שם הוי"ה [26] יהיה ס"ג [63] וְהוּא יְכַלְכְּלֶךָ, ולכן ברכת הארץ היא בסוד מאה ומצא מֵאָה שְׁעָרִים, ולכן אמרו בזוהר הקדוש שהקב"ה מברך לנשמה מאה ברכאן כמנין 'לך לך' [100], כי הנשמה היא מבחינת הבינה שה"ס [שהוא סוד] הבריאה ששם הוא מספר המאות, ולכן אם אין מוצאין חַלָּה יבא להם עניות הרמוזה באות רי"ש במילואו שהוא לשון עניות, ועל כן אותיות 'מֵאָה' יבא בתוכם אות ר' ויהיו 'מְאֵרָה' ותחת אשר לא זכו למאה שערים יהיה להם אותיות מֵאָה לצירוף מְאֵרָה.
וְאִם נוֹתְנִין מִתְבָּרְכִין שֶׁנֶּאֱמַר: "וְרֵאשִׁית עֲרִיסוֹתֵיכֶם תִּתְּנוּ לַכֹּהֵן, לְהָנִיחַ בְּרָכָה אֶל בֵּיתֶךְ". נראה לי בס"ד שם הארבעה ושלשים משמות ע"ב הוא נקרא לה"ח, והוא בחינת יסוד שבשמות בן ע"ב, והוא אותיות 'חַלָּה' לכן בזכות חַלָּה יתעורר שם לה"ח הנזכר להשפיע ברכה. וזהו שנאמר (יחזקאל מד, ל) לְהָנִיחַ בְּרָכָה אֶל בֵּיתֶךָ, תסיר אותיות נו"ן יו"ד מן 'לְהָ נִי חַ' ישאר אותיות 'לה"ח' על פי סדר השם הנזכר ממש. ואותיות נו"ן יו"ד הנז' תצרפם עם 'בְּרָכָה' וקרינן בה 'נִיבְרְכָה' לשון בריכה, כלומר הארת שם לה"ח נִיבְרְכָה אֶל בֵּיתֶךָ. ובזה יובן (במדבר כד, ז) יִזַּל מַיִם מִדָּלְיָו, כי שם לה"ח הנזכר הוא שם ל"ד מן ע"ב שמות, ושם הק"ם המועיל להקמת המזל הוא שם י"ו מן ע"ב שמות הנז', וזהו שנאמר יִזַּל מַיִם רצונו לומר שפע מִ ן דָּ"לְ יָ"ו כלומר שם ל"ד ושם י"ו, ועל ידי כן יהיו ישראל בְּמַיִם רַבִּים כמה מיני השפעות של טובה.
בַּעֲוֹן בִּטּוּל תְּרוּמוֹת ומַעַשְׂרוֹת שָׁמַיִם נֶעֱצָרִים מִלְּהוֹרִיד טַל וּמָטָר, וְהַיֹקֶר הוֶֹה, וְהַשָּׂכָר אָבֵד, וּבְנֵי אָדָם רָצִין אַחַר פַּרְנָסָתָן וְאֵין מַגִּיעִים. נראה לי בס"ד אף על פי שֶׁהַיּוֹקֶר הוֶֹה וכפי הטבע בזמן היוקר ימצא ריוח הרבה לקצת בני אדם שהם אוצרי פירות ודגן, הנה עם כל זה הַשָּׂכָר אשר משתכרים באותו זמן אינו מתקיים אצלם אלא יהיה אָבֵד, שיעשה לו הקב"ה סיבה שיתאבד מידם אחרי זה. ובדרך הלצה יש לפרש 'הַשָּׂכָר' על שכר המשכר לשון יין ושכר, כי מאחר שֶׁהַיּוֹקֶר מתמיד אז הַשָּׂכָר שיש אצל סורנאי אָבֵד, שאין מוצא לו קונים דבני אדם רעבים ואוכלים כל אחד חומש שיעור אכילתו ומי יוכל לשתות שכר.
וְאִם נוֹתְנִין מִתְבָּרְכִין, שֶׁנֶּאֱמַר: (מלאכי נ' י') "הָבִיאוּ אֶת כָּל הַמַּעֲשֵׂר אֶל בֵּית הָאוֹצָר, וִיהִי טֶרֶף בְּבֵיתִי, וּבְחָנוּנִי נָא בָּזֹאת, אָמַר ה' צְבָאוֹת: אִם לֹא אֶפְתַּח לָכֶם אֵת אֲרֻבּוֹת הַשָּׁמַיִם, וַהֲרִיקֹתִי לָכֶם בְּרָכָה עַד בְּלִי דָי". נראה לי בס"ד כאן נרמזו כמה שמות הקודש המשפיעים לפרנסה, והיינו באומרו אֲרֻבּוֹת הַשָּׁמַיִם תיבת אֲרֻבּוֹת קרינן בה 'רֹב אוֹת' שאם תקח רוב כל אות מן אותיות 'שָּׁמַיִם' תמצא רוב אות ש י"ן [300] הוא מספר קנ"א [151], שהוא 'אהי"ה במלוי ההי"ן' [אל"ף ה"ה יו"ד ה"ה = 151], ורוב אות מ' [40] הוא מספר כ"א [21], שהוא שם 'אהי"ה פשוט' [21] ורוב אות י ו"ד [10] הוא מספר וא"ו [6], שהוא רמז ליסוד המשפיע, ורוב אות מ" ם סתומה [ערכה של ם' בגימטריא הוא 600] הוא ש"א [301], שהוא מספר שם אלהים במלוי יודי"ן שעולה ש' [אל״ף למ״ד ה״י יו״ד מ״ם = 300] ועם אות אלף דכתר הממתקו הוא ש"א [301]. וזהו שנאמר אֶפְתַּח לָכֶם 'רֹב אוֹת ' הַשָּׁמַיִם וַהֲרִיקֹתִי לָכֶם בְּרָכָה! והא דאמר וְאִם נוֹתְנִין 'מִתְבָּרְכִין' ולא אמר 'מִתְעַשְּׁרִין'? נראה לי בס"ד כי יש עושר בא על ידי ברכה מן השמים, ויש בא על ידי סיבה סגולית, כהך דאמרו רבותינו ז"ל (בבא מציעא נט.) אוקירו לנשייכו כי היכי דתתעתרו [=כבדו את נשותיכם כדי שתתעשרו], וזה העושר הבא על ידי סגולה כזאת אין לאדם הנאה ממנו אלא בעולם הזה, אבל הבא על ידי ברכת שמים יהנה ממנו גם בעולם הבא, כמו שכתבו המפרשים ז"ל על פסוק (תהילים מט, יז) אַל תִּירָא כִּי יַעֲשִׁר אִישׁ, בסגולה זו שהוא כִּי יִרְבֶּה כְּבוֹד בֵּיתוֹ, זו אשתו, כי זה הנאתו בעולם הזה דוקא יען, לא במותו יקח הכל לא ירד אחריו כבודו, מה שאין כן עושר הבא מברכת ה' הוא מהנה האדם בעולם הזה ובעולם הבא, ולזה אמר 'מִתְבָּרְכִין' כי הבא על ידי סגולה אין חשוב ברכה. [עיין לרבינו בספרו חסדי אבות פרק ו' משנה ז' שביאר במשל את ההבדל בין מתברכין למתעשרין ותמצא חן]
עַד שֶׁיִּבְלוּ שִׂפְתוֹתֵיכֶם מִלּוֹמַר 'דַּי'. נראה לי בס"ד עולם הזה נברא בה"א, אך אות ה"א יש לה שני ציורים א' צורת ד"ו, וא' צורת ד"י, אבל של 'דו' מעולית יותר לכך אומרים הָ"א לַחְמָא עַנְיָא דִ"י אֲכָלוּ אַבְהָתָנָא. וידוע גן עדן התחתון הוא בכלל הארץ הלזו שנבראת באות ה"א, אך הואיל והוא מעולה יותר לכך צורת ה"א החופפת עליו היא צורת 'דו' מה שאין כן אות ה' החופפת על עולם הזה. ובזה פרשתי בס"ד אֲנִי לְ דוֹדִי שעושה רצונו ואז דוֹדִי לִי, רצונו לומר ב' צורות של 'דו' ושל 'די' יש לי, אחת משמשת בעולם הזה, ואחת משמשת בעולם הבא. ועוד נראה לי בס"ד שאם האדם אוכל בצמצום שאין לו ברכת עושר, סעודה ביום, וסעודה בלילה, ובכל סעודה יש לחם שמברך עליו שתי ברכות על נטילת ידים והמוציא תחלה, וחמש לבסוף שהם ד' ברכות ברכת המזון ופרי פרי הגפן על כוס, סימן לדבר (תהילים קיט, קסד) שֶׁבַע בַּיּוֹם הִלַּלְתִּיךָ, ואם יש לו ברכת עושר אוכל פירות גם כן, ואז מוסיף שלשה ברכות בכל סעודה שהם עץ ואדמה ושהכל, נמצא מברך עשרה בכל סעודה. ולפי זה מי שאין לו ברכה בעושר מברך בכל כ"ד שעות י"ד [14] ברכות בסעודתו, ובעל ברכה בעושר מברך עשרים, ולזה אמר אתן להם ברכה עַד שֶׁיִּבְלוּ שִׂפְתוֹתֵיכֶם מִלּוֹמַר 'דַּי' רצונו לומר 'די' [14] ברכות אלא יהיו עשרים ברכות. או יובן עַד בְּלִי דַּי, רצונו לומר לא ישלטו בכם י"ד עתים לרעה הנזכרים בקהלת. או יובן שישבר ה 'פח' [88] על ידי שיחסר ממנו 'דַּי' [14] ואז ישאר 'עַד' [74] לשון מזון, כמו (בראשית מט, כז) בַּבֹּקֶר יֹאכַל עַד, והוא מספר שֵׁם אכדט"ם [74] וזהו שנאמר עַד בְּלִי דַּי שיתפרד 'די' מן הפח.
בַּעֲוֹן גֶּזֶל, הַגּוֹבַאי עוֹלֶה. נראה לי בס"ד קיימא לן סתם גוי גזלן הוא. גם ידוע מ"ש במפרשים דורשי רשומות אמרו אל"ף בי"ת אֱמוּנָה בְּרָכָה, גימ"ל דל"ת גְּנֵבָה דַּלּוּת, ואם כן זה הגזלן שהוא יהודי ועשה מעשה גוי לגנוב ולגזול ופגם באות אל"ף ובי"ת שהם אמונה ברכה, לכך יבואו אותיות א"ב בתוך אותיות גּוֹי ויהיה צירוף גּוֹבַאי, לכך גובאי בא לעולם.
אָמַר רָבָא: כְּגוֹן הַנֵי נָשֵׁי דִּמְחוֹזָא, דְּאָכְלָן וְלָא עָבְדָן. פירוש א' דרש"י דוחק [רש"י שם: ונמצא שגוזלות את בעליהן ועוד מתוך שמלומדות במאכל ובמשתה גורמות לבעלים לגזול], דהא הבעלין רואין כך ושותקין, ופירוש ב' נמי דוחק, כי בני מחוזא עשירים היו והעשיר מביא משרתים ואין אשתו עוסקת. ונראה לי בס"ד, דאמרו רבותינו ז"ל חלק העני נתנו הקב"ה אצל העשיר, לזה אמר (ישעיהו ג, יד) וְאַתֶּם בִּעַרְתֶּם הַכֶּרֶם שהכנסתם כל פירותיו לבית, ונמצא גְּזֵלַת הֶעָנִי היא בְּבָתֵּיכֶם ממש, כי כל מה שמונח באוצר אינו כולו שלכם אלא מעורב שם חלק העני, והן אמת שהעשיר ראוי שיקרא גזלן בעבור זה! אך בדרך זה תאשם האשה יותר, שהאוצרות בידה ואינה נותנת מהם כלום לעני הדופק על הפתח ושואל פרנסה ומזון, ולזה אמר דְּאָכְלָן מטוב השם יתברך וְלָא עָבְדָן באותו הטוב צדקה לעניים, והבעל סומך על אשתו בדברים אלו לכך היא תאשם.

Daf 33a

וּכְתִיב: (ישעיהו ט, יט) "וַיִּגְזֹר עַל יָמִין וְרָעֵב, וַיֹּאכַל עַל שְׂמֹאול וְלֹא שָׂבֵעוּ, אִישׁ בְּשַׂר זְרֹעוֹ יֹאכֵלוּ", אַל תִּקְרִי: "בְּשַׂר זְרֹעוֹ", אֶלָּא: "בְּשַׂר זַרְעוֹ". נראה לי בס"ד, התורה כללה ברכת הארץ בשלשה, שהם דְגָנֶךָ וְתִירֹשְׁךָ וְיִצְהָרֶךָ (דברים יא, יד), אך התירוש אין חסרונו נרגש בסוג רעב שאם לא שתו יין ולא אכלו ענבים לא אכפת להו, אך הרעב נרגש בחסרון הדגן והיצהר, וידוע שהדגן יתייחס לשמאל ויצהר לימין, וסימנך 'שלחן בצפון ומנורה בדרום' ולזה אמר וַיִּגְזֹר עַל יָמִין זה היצהר, וְרָעֵב וַיֹּאכַל עַל שְׂמֹאול זה הדגן ולא שבע.
הַכֹּל יוֹדְעִין, כַּלָּה לָמָּה נִכְנְסָה לְחֻפָּה, אֶלָּא כָּל הַמְנַבֵּל אֶת פִּיו, אֲפִלּוּ חוֹתְמִין עָלָיו גְּזַר דִּין שֶׁל שִׁבְעִים שָׁנָה לְטוֹבָה, הוֹפְכִין עָלָיו לְרָעָה. ענין זה של 'שִׁבְעִים' הוא על כוחות הדין שבאחורי שמות ע"ב וס"ג שהם ז' יודי"ן כמנין 'שִׁבְעִים' (ועיין מקדש מלך מ"ש בשם רבותינו ז"ל על זוהר הקדוש פרשת אמור דף ק"ה במאמר קורעין לו גזר דין של שבעים שנה עיין שם). ואלו הַשִׁבְעִים הם כמו שִׁבְעִים סנהדרין שדנין את האדם, וכמו שדנין לְרָעָה דנים לְטוֹבָה, יען שאם גזרת הדין לְטוֹבָה תהיה על פי שִׁבְעִים כוחות הדין הנזכר שהם כמו סנהדרין תהיה חזקה מאד ותתקיים. ומ"ש הוֹפְכִין עָלָיו לְרָעָה כי 'פֶּה' [85] עם האותיות עולה מספר 'לְבָנָה' [87], והוא הפך לְבָנָה לאותיות נְבָלָה שניבל פיו, כן יתהפכו לו אותיות עֹנֶג לאותיות נֶגַע.
כָּל הַמְּמָרֵק אֶת עַצְמוֹ לַעֲבֵרָה, חַבּוּרוֹת וּפְצָעִים יוֹצְאִין בּוֹ. פירוש עבירה של זנות וכמו שכתב מהרש"א ז"ל, וְחַבּוּרוֹת וּפְצָעִים הוא מן חולי הנקרא אצל הרופאים בשם סוסג"ג וזה מצוי אצל המנאפים הרבה, והוא חבורות ופצעים באבר התשמיש בר מינן.
כָּל הַמְנַבֵּל אֶת פִּיו מַעֲמִיקִין לוֹ גֵּיהִנֹּם. יש להקשות מה נוסף לו צער בזה? ומאי הפרש יש בזה? ונראה לי בס"ד, כי לפעמים מוליכין נשמות צדיקים על פתח גיהנם כדי למשוך משם נשמות להוציאם, ולכן אלו הנידונים שם אפילו שאין קולטים אותם יש להם נחת רוח והנאה מן נשמת הצדיק העוברת כנגדם, כמו אדם שיושב בתוקף השמש וצר לו מאד, שאם יעמוד אדם כנגדו מעט ויהיה עליו צל לפי שעה יהנה ממנו, וכן אם ינשב איזה רוח טוב לפי שעה דוקא יהנה, וכן הרשעים, אבל זה מַעֲמִיקִין לוֹ גֵּיהִנֹּם שהוא מתרחק הרבה מפתח גיהנם, ואין מגיע לו הנאה מצד העברת נפשות הצדיקים על פתח גיהנם.
סִימָן לַעֲבֵרָה, הִדְרוֹקָן. נראה לי בס"ד טעם לזה, כי ידוע טומאת הזנות היא כטומאת הנדה, ולכן כתיב (יחזקאל כב, י) עֶרְוַת אָב גִּלָּה בָךְ טְמֵאַת הַנִּדָּה עִנּוּ בָךְ, ובסימן ל"ו [פסוק יז] אמר כְּטֻמְאַת הַנִּדָּה הָיְתָה דַרְכָּם לְפָנָי, 'דַרְכָּם' ענין תשמיש כמו שנאמר (משלי ל, יט) דֶרֶךְ גֶּבֶר בְּעַלְמָה, יען כי טומאת הערוה היא כטומאת הנדה, מפני כי שניהם במקום אחד הם. ולכן כתיב (איכה א, ח) חֵטְא חָטְאָה יְרוּשָׁלַ‍ִם עַל כֵּן לְנִידָה הָיָתָה, והיינו בירושלים היה ג' עבירות חמורות שהם עבודה זרה גלוי עריות ושפיכות דמים, אך עבודה זרה ושפיכות דמים אין נעשה חטא כפול בבת אחת, כי רק העושה הוא חוטא, אבל זנות עריות שנים חוטאים בבת אחת הבועל והנבעלת, לכן אמר חֵטְא חָטְאָה זה חטא גלוי עריות שהוא כפול בבת אחת, עַל כֵּן לְנִידָה הָיָתָה שטומאתו כטומאת הנדה. והנה ידוע שֶׁהָרוֹק יתהווה בפה יותר בשעת הזווג ויש טעם בדבר על פי הסוד, ואם תסיר אותיות 'רוֹק' מן הִדְ רוֹקָ ן ישאר אותיות נִדָּה למפרע, כי אותיות 'רוֹק' מונחין כסדרן בין ד' ובין נו"ן, נמצא תיבת הִדְרוֹקָן היא מלה מורכבת מן אותיות 'נִדָּה' ואותיות 'רוֹק' והיינו להורות שזה שעבר עבירה של זנות טמא עצמו בטומאת הנדה, ונמצא שהרוק שלו שהיה ראוי להתוות בפיו בטהרה בביאה כשרה הנה עתה נתהוה בעבירה שהיא טומאת נדה, לכך נתחברו אותיות 'רוֹק' בתוך אותיות 'נִדָּה' ונעשה צירוף 'הִדְרוֹקָן' ואז הוכה זה בְּהִדְרוֹקָן.
סִימָן לְשִׂנְאַת חִנָּם, יֵרָקוֹן. נראה לי בס"ד הטעם מדה כנגד מדה, כי בעל שנאת חנם לא יש לו סיבה מעשית בלבו כדי לשנוא את חבירו, אלא ריקן לבו, לכך יתהפכו אותיות רֵיקָן לאותיות יֵרָקוֹן.

Daf 33b

תִּינוֹקוֹת יוֹכִיחוּ!. מקשים אמאי לא קשיא מתינוקת על ר"י ועל רבי אלעזר ברבי יוסי, ובשלמא מגוים ליכא קושיא על ר"י, משום שהם מצווים על שפיכות דמים והלשון הרע גורם שפיכות דמים, דאמרו רבותינו ז"ל לישנא תלתאי קטילת לתאי, וכיון דראוי להיות בו שפיכות דמים לכך נענשים בו, וכן על רבי אלעזר ברבי יוסי נמי לא קשיא מגוים דהם מצווים על הגזל, וכיון דאוכלים גזל בפיהם לכך לוקין, אך מתינוקות קשייא לתרווייהו? ונראה לי בס"ד, דלא קשייא לר"י ולר"א מתינוקות, דיש לומר המה לוקין בעון אביהם, וכמו שאמרו לעיל בַּעֲוֹן נְדָרִים בָּנִים מֵתִים כשהם קטנים, שנאמר (קהלת ה, ה) וְחִבֵּל אֶת מַעֲשֵׂה יָדֶיךָ, אלו בניו ובנותיו של אדם, אך לרשב"י הקשו מתינוקות כונתם על תינוקות של בית רבן שהם עוסקים בתורה, דאין סברה לומר שימותו בעון ביטול תורה דאבותם, מאחר שהם עצמם מקיימים עסק התורה ואדוקים בו, אבל בשביל עון אחר אפשר שימותו בעון אביהם, מאחר שהם קטנים ועודם ברשות אביהם, אך רשב"י חשב כונתם להקשות מן תינוקות הקטנים ביותר שאין הולכים לבית הספר, כי באלו שכיחה מיחה טפי, ולכך השיב להם דמבטלים אביהם, ועתה חזרו והקשו לו בפירוש מתינוקות דבית רבן, והשיב זו גזרת מלך דאף על פי שעוסקים בתורה ימותו בעון ביטול תורה של אביהם.
גּוֹיִם יוֹכִיחוּ. קשא והלא כבר הקשו נָשִׁים יוֹכִיחוּ, ואותה תשובה שייכה כאן גם כן? ונראה לי בס"ד דסבר המקשה אין הגוים מבטלים ישראל מתלמוד תורה, אלא רק המלך והשרים שלוקחים אותם לעבודת המלך, אבל גוים עמא דארעא אין מבטלים את ישראל, והשיב דעם כל זה יתחייבו גם גוים עמא דארעא בשביל ביטול שעושין השרים שלהם.
רֹאשׁ הַמְדַבְּרִים בְּכָל מָקוֹם. נראה לי בס"ד אף על גב שהיה דבר זה על פי גזירת המלך בשביל כבודם הנה גם מן השמים היה רצון בדבר זה, כי ראוי היה לכך מצד בחינתו ושרשו, והוא על פי מ"ש לעיל בדף כ"ה בשם רבינו האר"י ז"ל בשער הגלגולים עמ"ש ברבי יהודה בן אלעאי שהיה דומה למלאך יעוין שם, ונמצא כי בצד שרשו ובחינותו ראוי להיות ראש המדברים, הא' כי הוא משורש קין שהוא הבכור, ועוד שזכה לבחינת נפש דאצילות שהיא בסוד הדיבור שהדיבור הוא בנפש, לכך יהיה הוא רֹאשׁ הַמְדַבְּרִים, וגם בְּכָל מָקוֹם יען כי זכה לבחינת הנפש דאצילות שכוללת גם בי"ע [בריאה,יצירה, עשיה], לכן הוא רֹאשׁ בְּכָל מָקוֹם.
גְּשָׁרִים, לִטֹּל מֵהֶם מְכָסִים. יש להקשות אמאי רבי יהודה נקיט גְּשָׁרִים קודם מֶרְחֲצָאוֹת ורבי שמעון נקיט להפך? ונראה לי בס"ד דרבי יהודה אתא לשבוחי, ובגשרים יש לישראל צורך טפי מן מֶרְחֲצָאוֹת, דאם לא יש מרחץ לא איכפת להו, כי הם בגלותם אין מתנהגים בתענוגי הגוף ודי להם להחם חמין לרחוץ פניהם וידיהם, אבל גְּשָׁרִים צריכין להם מאד, דאם לא יש גשר צריך לעבור במעברות, ומלבד סכנת המים בזמן שיש רוח קשה, עוד גם כן יזדמן שאדם נחפז ללכת ולא ימצא לו מעבורת שילך במהרה, מה שאין כן גשר מוצל מסכנה והוא מוכן ועומד כאדם ההולך ברחוב העיר. אך רבי שמעון בן יוחאי שבא לגנותם לומר שהם מתכוונים לצורך עצמן, נקיט מֶרְחֲצָאוֹת ברישא שיש בהם צורך עצמן יותר יען כי נעשים להתענג בהם גופם, אבל גְּשָׁרִים ההרווחה מהמכס היוצא להם משם הכל הולך לחייל ולשומרי העיר, ובזה יש תועלת גם לישראל, דאם לא יש חיילות ושומרים אִישׁ אֶת רֵעֵהוּ חַיִּים בְּלָעוֹ. ומ"ש תִּקְּנוּ שְׁוָקִים, לְהוֹשִׁיב בָּהֶם זוֹנוֹת, אף על גב דשווקים הוא מקום שמוכרין שם מאכל ומשתה ומלבושים? אפשר כי היה דרכם להושיב בחניות נשים ואומר כי לעבירה נתכוונו בזה, כדי שיהיה בזה פתחים לנאף זה עם זה, כמו עצת בלעם שיעץ לבלק בשיטים.
אִתְרָחִישׁ נִיסָא, אִיבְרִי לְהוּ חֲרוּבָא וְעֵינָא דְּמַיָּא. נראה לי בס"ד רמזו בזה מן השמים על מיתוק הגבורות בחסדים אשר יהיה על ידי עסק תורתם, והיינו חָרוּב [216] בגימטריא גְּבוּרָה [216], ומים הם חסדים, גם רמזו להם שיקבלו היסורין בשמחה כדי שבזה יתמתקו הגבורות. ועוד נראה לי בס"ד, נעשה הנס ב ח רוב וב מ ים שהם ראשי תיבות מ"ח, כנגד מ"ח מעלות של התורה, כדאיתא בברייתא דאבות התורה נקנית במ"ח מעלות, ובזכות שזכו לתורה בשלימות זכו לנס זה שהוא בחרוב ובמים. ומה שהיו יושבים עד צוארם בחול, נראה לי בס"ד מלבד טעם הפשטי עוד כוונו בזה לתקן חטא אדם הראשון שפגם בתואר אדם, שהפריד האל"ף והביא דם לעולם, והמה עתה עסקו בתורה הרמוזה באלף לשון אַלּוּף, בהיותם יושבים תוך ה 'חול' [216] שהוא מספר דם [216], ובזה חיברו אות אל"ף באותיות דם ונשלם שם 'אדם' ומ"ש לָבְשׁוּ מִיכְסוּ וּמַצְלוּ לכאורה תיבת מכסו לשון יתר? אך נראה לי בא לומר שהיו מדקדקים ללבוש חלוקם בעודם מכוסים בחול כדי שלא יקומו בהיותם ערומים, והא דיתבו תְּרֵיסַר שְׁנֵי, נראה לי כנגד י"ד שבטי ישראל, שעשו בישיבתם תיקון לי"ב שבטי ישראל, ולהיות ששבט יוסף נחלק לשני שבטים, לכך נתגלגל הדבר וישבו עוד שנה אחת ונשלמו י"ג שנים.
אָתָא אֵלִיָּהוּ וְקָם אַפִּתְחָא דִּמְעַרְתָּא, אָמַר: מַאן לוֹדְעֵיהּ לְבַר יוֹחַאי דְּמִית קֵיסָר, וּבָטִיל גְּזֵירְתֵּיהּ?. קשא והלא אליהו זכור לטוב היה בא אצלם בכל יום ועוסק בתורה עמהם ולמה לא אמר לו דבר זה פה לפה? ונראה לי בס"ד שבאמת הם היו צריכין לישב שם י"ג שנים מכמה טעמים כמוסים, אמנם השם יתברך יודע שביציאתם יעשו נזק לבריות כשרואים אותם עוסקים בעולם הזה ומניחים עסק התורה, כי מחמת זכות חומרם חושבין שכל העולם ראוי להם להיות כמותם, וכאשר עשו כן ביציאה ראשונה, לכך לא בא אליהו זכור לטוב לומר להם בפירוש שיצאו, מפני שרצה השם יתברך שהם יצאו מעצמם בהשמעת דברים אלו שהשמיע אותם אליהו, ואחר שיצאו ויעשו נזק בעולם אז תצא בת קול ותאמר להם לְהַחֲרִיב עוֹלָמִי יְצָאתֶם? חִזְרוּ לִמְעָרַתְכֶם! ובזה ידעו שאין אשמה על אישי ישראל שעוסקים במלאכתם ואין נוהגים כמותם, ואז אחר שיושלם זמן העקרי של שנת י"ג תצא אז בת קול בפירוש ותאמר להם צְאוּ מִן מְּעָרַתְכֶם!, ותהיה יציאתם בכבוד יותר שלא על ידי מלאך אלא על ידי בת קול, ואז אחר שכבר נודע להם מיציאה ראשונה שיש זכות לישראל שעוסקים במלאכת לא יצא נזק מזה, וכדהוה הכי באמת דְכָּל הֵיכָא דַּהֲוָה מַחְיֵי רַבִּי אֶלְעָזָר, הֲוָה מָסִי רַבִּי שִׁמְעוֹן בֶּן יוֹחַאי, ולכן משום דיציאה ראשונה לא היתה בזמנה, אלא רק היתה להודיעם מה שראוי להיות כמנהג העולם לכך לא רצה השם יתברך לומר לאליהו זכור לטוב שיודיעם לצאת, או שיצאו על ידי בת קול, ורק כשהגיע זמן יציאתם האמיתי אז הודיעם על ידי בת קול שהוא יותר כבוד להם. ומ"ש מִשְׁפַּט רְשָׁעִים בְּגֵיהִנֹּם, שְׁנֵים עָשָׂר חֹדֶשׁ, פירוש כיון דאפילו רשעים די להם בי"ב חודש, אם כן אנחנו אם חטאנו בדבר זה לשרוף כל מקום שהיינו רואין, ודאי די לנו צער י"ב חדש לכפר עלינו.
וְתִסְגֵּי לָךְ בְּחַד?. יש להקשות תיבת 'לָךְ' לשון יתר? ועוד קשא מה דְאָמַר לֵיהּ לִבְרֵיהּ: חָזִי כַּמָּה חֲבִיבִין מִצְווֹת עַל יִשְׂרָאֵל, הוה ליה למימר דבר זה קודם שאמר לאותו סבא וְתִסְגֵּי לָךְ בְּחַד, דאחר שאמר להם חַד כְּנֶגֶד 'זָכוֹר', וְחַד כְּנֶגֶד 'שָׁמוֹר' מה הוסיף חיבוב בכך? ועוד יש להקשות למה הוצרך בעל המאמר להגיד לנו שאותו האיש היה זָקֵן ודי לומר חָזוּ חַד גַּבְרָא? ונראה לי בס"ד דידוע כמו שאמרו בזכות אזהרת שתי נרות שבת יזכו האיש והאשה להוליד בנים חכמים, (משלי ו, כג) כִּי נֵר מִצְוָה וְתוֹרָה אוֹר, כן בזכות שתי אגודות הדס יזכו האיש והאשה שהם כנגד ב' האגודות להוליד בנים צדיקים, כי הצדיקים נמשלו להדסים, וכמו שאמרו רבותינו ז"ל על פסוק (זכריה א' ח') וְהוּא עֹמֵד בֵּין הַהֲדַסִּים, וכן אמרו רבותינו ז"ל על אסתר שנקראת הֲדַסָּה שהיתה צדקת, וכן כתב מהרש"א ז"ל כמו שבזכות הנרות זוכין לבנים חכמים, כן בזכות אגודות ההדס זוכים לבנים צדיקים יעוין שם. ולכן יש בעיניים שתים ובחוטם שתי נחריים, נמצא לפי זה שתי אגודות ההדס שהם א' כנגד האיש, וא' כנגד האשה מסוגלים להוליד בנים צדיקים. ובזה מובן המאמר היטב כי תחלה כששאלו על ההדס לָמָּה לָךְ, והשיב בשביל כבוד שבת לא אמר לרבי אלעזר חָזִי כַּמָּה מִצְווֹת חֲבִיבִין עַל יִשְׂרָאֵל, דיש לומר לא טרח ויגע להביא ההדס לכבוד שבת בשביל חבוב המצוה אלא בשביל הסגולה שלה, מפני שבזכות מצות ההדס לכבוד שבת זוכין לבנים צדיקים, ואם כן זה אפשר מתכוין לטובתו והנאתו, כי האב והאם מתכבדין בבן צדיק ומתבזין בבן כסיל, ולכן חזר ואמרו ליה תִסְגֵּי לָךְ בְּחַד, 'לָךְ' דייקא, שאתה זקן ואינך ראוי להוליד בנים, ואם כן למה לך שתי אגודות שהם אחד כנגד האיש, ואחד כנגד האשה, שבזה יהיו זוכין שיוולד משניהם בנים צדיקים? והשיב לו וכי אתה חושב שאני לקחתי שתי אגודות אחת בשבילי ואחת בשביל אשתי כדי שנוליד בנים צדיקים, אין זה כונתי, אלא כונתי לחבוב המצוה ביותר, ולקחתי שתים א' כְּנֶגֶד 'זָכוֹר', וא' כְּנֶגֶד 'שָׁמוֹר' ואז עתה אמר לו לרבי אלעזר בנו חָזִי כַּמָּה חֲבִיבִין מִצְווֹת עַל יִשְׂרָאֵל, ובזה מובן ממילא מה שהוצרך בעל המאמר ללמדינו שהיה אותו גברא 'זָקֵן'.
הֲוָה קָא אָרִיךְ לֵיהּ לְבִישְׂרֵיהּ. קשא בשלמא הוא בעצמו לא יכול לרחוץ ולנקות כל גופו מאחריו היטב, שיש מקום שלא תגיע ידיו אליו וגם אין רואהו, אך למה הוצרך לעשות דבר זה על ידי חמיו, והיה להניח לרבי אלעזר בנו לרחוץ לו? ונראה לי בס"ד דאמרו רבותינו ז"ל דהבן לא ירחץ עם אביו במרחץ משום הרהור, והוא הדין אדם עם חמיו, וכתב מור"ם (בי"ד סימן רמ"ב) דהאידנא נהגו לרחוץ מפני שאין דרכם לעמוד ערומים לגמרי עיין שם, ולכן רבי אלעזר כיון שהוא עצמו צריך לרחיצה נכנס למרחץ ערום, וכיון שנכנס ערום לגמרי ואביו גם כן היה שם ערום לגמרי לא הוה אפשר שירחצהו רבי אלעזר בנו, ולכן נכנס רבי פינחס בן יאיר חמיו במלבוש אחר כי הוא לא היה צריך לרחוץ, והרחיץ את חתנו דבזה מותר, כי דוקא החתן לא יראה את חמיו ערום, אבל חמיו שרי לראות את חותנו ערום כנודע. וּמַה שֶׁאָמַר לֵיהּ: אַשְׁרֶיךְ שֶׁרְאִיתַנִי בְּכָךְ, היינו כי במעלה שלי גם אתה תתעלה, וכמו שאמרו בריש אדרא דבהאי יומא אעטרו לרבי פינחס בן יאיר חמוך חמשין עטרין בשביל אורייתא דילך, ואם כן 'אוֹי' [17] שאמרת הוא מתהפך למספר 'טוֹב' [17]. ומה שאמרו הֲוָה מְפָרֵק לֵיהּ רַבִּי שִׁמְעוֹן בֶּן יוֹחַאי עֶשְׂרִים וְאַרְבָּעָה פֵּירוּקֵי הוא כנגד עשרים וארבעה צירופי שם 'אדני' אבל י"ב פירוקי דר' פנחס בן יאיר הם כנגד י"ב צירופי 'הוי"ה' ולכן של ר' שמעון בר יוחאי עדיף טפי, כי אלו הקושיות והתירוצים הם תורה שבעל פה שהיא בחינת שם 'אדני' והמספר מכוון לבחינת הלימוד היטב. ובאופן אחר נראה לי דר' פנחס בן יאיר הוא היה רוצה בחזקת היד לקיים מצוה גדולה זו להרחיץ את ר' שמעון בר יוחאי הקדוש וכמו שאמרו במדרש פרשת בהר מה שאמר הלל הזקן בשבח הרחיצה שהוא מצוה גדולה להרחיץ האדם שנברא בצלם אלהים והבאתי דברי המדרש לקמן על דף נו"ן יעויין שם.
הוֹאִיל וְאִתְרָחִישׁ נִיסָא, אֵיזִיל אַתְקִין מִלְּתָא. יש להקשות מאי תלייא הא בהא? ונראה לי בס"ד דידוע דאמרו רבותינו ז"ל אם אדם עושין לו נס מנכין לו מזכיותיו, אך יש צדיקים שיעשה להם כמה נסים ואינו מנכה להם כלום, אלא עושה עמהם הנסים בתורת 'צדקה' וכמו שכתבתי בס"ד על פסוק (תהילים כד, ה) יִשָּׂא בְרָכָה מֵאֵת הֳ' וּצְדָקָה מֵאֱלֹהֵי יִשְׁעוֹ, אמנם זה תלוי בדבר אחד שאם אותו צדיק אוהב לעשות חסד חנם עם הבריות שעושין להם טובה, שאין לו הנאה ממנו אז מדה כנגד מדה, יעשה לו הקב"ה נסים בתורת צדקה ומתנת חנם שאין מנכה לו מזכיותיו כלום! וזה שאמר כיון דאתרחיש ניסא בבריאת החרוב והמים ובשמרתי במערה, אז בכדי שלא אהיה בכלל העושין לו נס מנכין מזכיותיו לכן אתקין מלתא שהוא דבר הנאה לבריות שאין לעצמו הנאה ממנו, ואז ממילא גם הקב"ה יתנהג עמי במדת החסד ולא ינכה מזכיותי בעבור הנסים, ולכן תיקן דבר טוב לבני אדם בנקיות המקום מן הטומאה, והוא לא היה צריך לזה כלל, כי לא היה גר שם, וגם לא היה כהן. ובזה יובן בס"ד לתרץ קושיא אחריתי, דלמאי הוצרך להביא האי דרשה ד'שָׁלֵם' בְּגּוּפוֹ וכו' דלא שייכה לענין, ודי להביא דרשה של (בראשית לג, יח) וַיִּחַן אֶת פְּנֵי הָעִיר, ולפי האמור מובן היטב, דהביא דרשה ד'שָׁלֵם' בְּגּוּפוֹ להוכיח דלא היה יעקב אבינו ע"ה צריך לתיקונים אלו של מַטְבֵּעַ וְשְׁוָקִים וכיוצא, ולא עשה זאת אלא בשביל אנשי העיר, והיינו כי היה שָׁלֵם בְּגּוּפוֹ שהיה בריא אולם ואין לו שום מיחוש ולא היה צריך למרחץ כלל. ולמאן דאמר מַטְבֵּעַ תִּקֵּן לָהֶם מפורש בשם הגאון בעל נודע ביהודה ז"ל דודאי היה להם מַטְבֵּעַ ורק חידש להם שיעשו את המטבע עגול ולא מרובע, כדי שבזה יזכור בעל הממון שגלגל הוא שחוזר בעולם ולא יתגאה בממונו, על דרך שאמרו למה נקראו זוזים שזזים והולכים מזה לזה, ועל כן היה אפשר לומר שבזה התיקון כיון לטובת עצמו, לעשות לעצמו מזכרת על ידי צורת המטבע בעיגול כדי שלא יתגאה חס וחלילה בממון שלו, ואז פרח יפרח מידו*, לזה אמר 'שָׁלֵם' בְּמָמוֹנוֹ רצונו לומר שלם הוא מצד ממונו, שלא היה ממונו יוכל להיות לו סיבה להביאו לידי גאוה חס וחלילה, ואם כן לא היה צריך לעצמו בתיקון ומזכרת זה שעשה להם במטבע. ולמאן דאמר שְׁוָקִים תִּקֵּן לָהֶם, גם כן היה אפשר שיאמר אדם כיון לטובתו כדי שישבו בחניות בניו ובני ביתו ויסחרו את הארץ וירויחו, ולזה אומר 'שָׁלֵם' בְּתוֹרָתוֹ שהיתה תורתו אמנותו לקבוע ישיבה בעסק התורה ללמוד וללמד, ומאחר שהיו בני ביתו מחובשי בית המדרש אין להם עסק בחניות שבשווקים, ולזה אמר 'שָׁלֵם' בְּתוֹרָתוֹ ובשלימות היא ללמוד וללמד לבניו ולבני ביתו ואין להם צורך בשווקים כי אין להם פנאי לכך, ונמצא כל מה שתיקן הוא לטובת אחרים, והיינו כדי שעל ידי כן לא ינכה לו הקב המזכיות שלו, שיעשה עמו נסים בחנם מדה כנגד מדה. [*ואעתיק מתק לשונו של בעל הנודע ביהודה זצ״ל בספרו ׳אהבת ציון׳ (דרוש חמישי, ד״ה עוד י״ל מטבע): הנה כל המטבעות חֲדָשִׁים וְגַּם יְשָׁנִים אשר הם עובר לסוחר כולם הם עגולים, ואפשר הוקבע מתחלה מקדמת דנא לעשות המטבעות עגולים, לא על תמונה אחרת, לרמז דבר עגול מתעגל ומתגלגל, ואין לו תקומה במקום אחד, והוא גלגל החוס״ר החוזר בעולם, לרמוז שלא יהיה עיקר בטחונו של אדם על עושרו, וְעֹשֶׂה עֹשֶׁר וְלֹא בְמִשְׁפָּט בַּחֲצִי יָמָיו יַעַזְבֶנּוּ, כאשר אנו רואים בעינינו כמה עשירי עם ירדו מנכסיהם, וכל זה הוא כי מתחילה היה קניינם שלא ביושר, וגזילת המס, שכל אחד עושה תַּחְבֻּלוֹת רֶשַׁע להקל מעל עצמו ולהכביד על אחרים, וזה דבר המסור ללב ונאמר בו ׳ויראת מאלהיך׳ ויעלה על זכרונם כמה עשירים מדורות שלפנינו מה עלתה בהם, ובניהם מחזרים על הפתחים, וכל זה לדעתי עבור גזילת המס!]
"וַיָּבֹא יַעֲקֹב שָׁלֵם" (בראשית לג, יח), וְאָמַר רַב: 'שָׁלֵם' בְּגּוּפוֹ, 'שָׁלֵם' בְּמָמוֹנוֹ, 'שָׁלֵם' בְּתוֹרָתוֹ. יש להקשות הוה ליה להקדים 'תוֹרָתוֹ' ולמה הזכירו באחרונה? ונראה לי בס"ד, כי מי שיש לו מחושים ומכאובות בגופו אינו יכול להיות שָׁלֵם בְּתוֹרָתוֹ, כי יסורי גופו יעשו לו ביטול תורה, וכן מי שאינו עשיר או יש לו עושר ורואה בו הפסדות אין לו דעת צלולה ללימוד התורה, לכן הקדים שתים אלה, לומר מאחר שהיה שָׁלֵם בְּגּוּפוֹ שאין לו שום מיחוש ומכאוב, וגם שָׁלֵם בְּמָמוֹנוֹ שהיה עשיר ולא היה לו שום הפסד ונזק בממונו לכך היה שָׁלֵם בְּתוֹרָתוֹ. או נראה לי בס"ד לפרש שָׁלֵם בְּגּוּפוֹ שהיה בריא אולם ואין לו שום מיחוש, ואל תחשוב שבריאות שלו בגופו באה לו מצד שהיה מפזר ממון הרבה על עצמו באכילה חשובה ושתיה מרובה ומלבושים טובים, לכך היה בריא אולם, לזה אמר שָׁלֵם בְּמָמוֹנוֹ שלא היה מפזר מן ממונו יותר מדרך העולם כלל, שהוצאות שלו לא היה מרובים ועם כל זה היה שָׁלֵם בְּגּוּפוֹ. ואל תחשוב כיון שלא היה מפזר ממונו בהוצאות היה ממונו חביב עליו, ולכך היה מאבד זמן בשמירת ממונו ובהרווחתו, שהיה עושה משא ומתן להרבות ממון ואז היה בטל מעסק התורה, לזה אמר שהיה שָׁלֵם בְּתוֹרָתוֹ שעוסק בתורה ימים ולילות ואינו בטל, ו עם כל זה היה ממונו נשמר ומרויח הרבה. אך יש להקשות בשלמא גופו נזכר להדיה בכתוב דכתיב (בראשית לג, יח) וַיָּבֹא יַעֲקֹב שָׁלֵם, והשלם קאי על הגוף אך תורתו וממונו מנא לן? ונראה דנרמזו בתיבת שָׁלֵם שהוא ראשי תיבות ש לם ל ימודו מ מונו.
מַטְבֵּעַ תִּקֵּן לָהֶם. נראה לי כי הם היו משתמשים במטבע של מלכים אחרים ולא היה להם מטבע על שמם, והוא יעץ אותם לשבר המטבעות שבידם ולעשות מטבע חדש על שמם, וזה יהיה להם לכבוד ולתפארת כאחד המלכים. ונראה לי כי מאת ה' היתה זאת להגדיל שמם במטבע כדי להשוותם עם שאר מלכיות, שאז אחר כך כאשר יהרגו השבטים אנשי שכם ומלכה יצא להם שם גדול שאבדו עיר מלוכה.

Daf 34a

עָבַד אִיהוּ נַמִּי הָכִי. פירש רש"י היה מקצץ תרמוסים ומשליכן שם, ונעשה נס וצף המת במקום שהוא שם וציינו למקום הקבר, הכי מפורש בפסיקתא ובסדר זרעים ירושלמי עד כאן, ולכאורה יש להקשות דבגמרא דידן לא קאמר 'צף המת' אלא כָל הֵיכָא דַּהֲוָה רָפִי צַיְּינֵיהּ? ונראה לי דלא פליגי, דגם הירושלמי אין כונתו צף המת ועלה על שטח הקרקע, אלא הכונה צף בקבר למטה שגבה מעט ממקומו, ובזה נזדעזע העפר כולו עד שטח הארץ אשר למעלה מן המת עד שטח האחרון, שעשה המת כתרנגולת המנערת העפר מעליה, וכיון שנזדעזע העפר אשר למעלה מן המת עד שטח הקרקע, ממילא נתרפה העפר ונעשה תחוח מעט כי נתפרדו רגבי העפר הקשים, ואז ידע שם המת קבור וצייר המקום. נמצא הנס נעשה בהשלכת התרמוסין שעל ידי כן צף המת, וצריך לומר כיון שדבר זה נעשה בדרך נס למה בחר לעשות בתרמוסין ולא בדבר אחר? ונראה לי בס"ד, כי הוא לא היה עושה דבר זה לטהר המקום על ידי מעשה הנס, אלא רק אחר שהעיד הסבא דרבי יוחנן בן זכאי קיצץ כאן תרמוסי תרומה, דאז הוחזק המקום בטהרה שנודע שאין זה בית הקברות, נמצא עיקר הסמך בהיתר הוא על כי אתחזק המקום בטהרה, וחזוק המקום היתה על ידי עדות התורמסים של תרומה דרבי יוחנן בן זכאי, לכן הנס עתה נעשה על ידי תרמוסים, כדי שיהיה הנס מזכרת לעיקר ההיתר שהיה על ידי חזקת המקום שכאן קיצץ רבי יוחנן בן זכאי תרמוסי תרומה ולא יאמרו שטיהר את בית הקברות. או נראה לי בס"ד שעשה הנס לטהר המקום מן טומאת מת על ידי תרמוסים, מפני כי טומאת מת נטהרת ונתקנת על ידי הזאת שבעה, והתרמוסים אינם נתקנים לאכילה אלא על ידי שישלקום שבעה פעמים כמו שאמרו רבותינו ז"ל בגמרא.
יֹאמְרוּ זוֹנוֹת מְפַרְכְּסוֹת זוֹ אֶת זוֹ. נראה לי בס"ד כונת המשל על הנמשל הוא, כי הזונות אף על פי שבודאי הם שונאין זו את זו, דכל אומן שונא בני אומנותו, עם כל זה הזונה מפרכסת חברתה כדי שתתנאה לפני המנאפין ויתנו לה אתנן מרובה, ולא מאהבתה בה אלא לטובת עצמה. משל לאחד שנתן כסף לצורף לעשותו כלי ולא פסק עמו שכרו, ואחר כך הצורף מבקש על כל משקל ארבעה איסרין ש"ט, ובעל הכסף רוצה ליתן לו שנים ויריבו ביניהם, ונתרצו שניהם לשאל פי צורף אחר ומה שיאמר מקובל על שניהם, ויבואו לפני הצורף האחר ופסק לתת ארבעה וזה בעל כרחו נתן, אחר כך אמר לו בנו אני יודע שאתה שונא לזה הצורף ולמה גזרת ארבעה כאשר בקש? אמר לו, בני! לא בשביל אהבתי בו גזרתי כן אלא בשביל אהבתי בעצמי, כי גם אני עוסק במלאכה זו וארצה שערך המלאכה יעלה ולא ירד. וכן זו הזונה ודאי שונאה את חברתה ועם כל זה רוצה שתהיה נאה בעיני המנאפים, כדי שלא יזלזלו באתנן ולא ירד ערך האתנן. והנמשל הוא מאחר שאתה תלמיד חכם אם תזלזל בחכמים בפני ההמון גם כבודך יזל וירד בעיניהם. וזהו פשוטו של דבר, אך נראה לי דר' שמעון בר יוחאי לא כיון על זונות דעלמא התחתונים, אלא כונתו על הקליפות, דידוע שיש שתי זונות בקליפה, בסוד מה שאמר הכתוב (מלכים א' ג, טז) אָז תָּבֹאנָה שְׁתַּיִם נָשִׁים זֹנוֹת, והם כנגד לאה ורחל שיש בקדושה. וידוע שהקליפות מצד מזגם וטבעם הם שונאים זה את זה, שכל פירוד ושנאה מקורו בקליפה, מה שאין כן בקדושה הכל אחדות ואהבה, אך אלו השתים זונות שיש בקליפה רוצים להתדמות לקדושה כקוף בפני אדם, ולכך כמו שרואין שתי מדות בקדושה שהם נקראים לאה ורחל המה מפרכסות זו את זו דכל אחת אוזיפת מאנהא לחברתה כדי לגדלה, כנזכר בדרושי הלילה ובדרושי הפסח בספר הכונות, כן יעשו גם הם כקוף בפני אדם. וזה שאמר 'זוֹנוֹת' הם שתים זונות הידועות שיש בקליפה, מְפַרְכְּסוֹת זוֹ אֶת זוֹ כדי להדמות לקדושה כקוף בפני אדם ת ַּלְמִידֵי חֲכָמִים שהם נאחזים בקדושה וחלקם ושרשם הוא בקדושה לֹא כָּל שֶׁכֵּן?! שצריכין להדמות למידות שבקדושה לפרכס זה את זה, ולהיות (ישעיהו מא, ו) אִישׁ אֶת רֵעֵהוּ יַעְזֹרוּ וּלְאָחִיו יֹאמַר חֲזָק, ולמה אתה בא לגנות אותנו ולקלקל ולהרוס את אשר עשינו?! וענין הפרכוס ביאורו בלשון ערבי ענין נוי ויפוי, כמו שנאמר 'עטרו את ביכוריהם ופרכסו אותם' וכתב המבאר בלשון ערבי פרכוס פירוש מעני אל תחסי"ן ואל תגמי"ל ואל זינ"י כאנהו יקול איזייניהום, ומן האד"י אל יחליק יקולון יזיין חית מן רפ"ע אל שעיר סאר להו זינ"י וחלה עד כאן.
יָהַב בֵּיהּ עֵינֵיהּ וְנָח נַפְשֵׁיהּ. הא דענש אותו במיתה ולא ענשו בצער גופו בצרעת וכיוצא, כי כן היה ראוי למוציא שם רע ללקות בצרעת כמו שאמרו רבותינו ז"ל בפסוק (ויקרא יד, ב) זֹאת תִּהְיֶה תּוֹרַת הַמְּצֹרָע? נראה לי בס"ד על פי מה שאמרו רבותינו ז"ל במדרש ויקרא (ויק"ר א,טו) כל תלמיד חכם שאין בו דעת נבלה טובה הימנו, ומקשים דאם אין לו דעת איך למד תורה ונעשה תלמיד חכם? ופירש הרב מוהרי"ח ז"ל על פי מ"ש בגמרא לעיל על פסוק (ישעיהו לג, ו) וְהָיָה אֱמוּנַת עִתֶּיךָ, וכו' 'וָדַעַת' זֶה סֵדֶר טָהֳרוֹת, וידוע שיש טומאה חמורה מטומאת נבלה והיא טומאת מת, ואם כן אם הוא תלמיד חכם שיודע בחמשה סדרי משנה ואינו יודע בסדר טהרות הרי זו נקרא אין בו דעת, כי 'דַעַת' רצונו לומר סדר טהרות הנקרא 'דַעַת' ואז זה נבילה טובה הימנו, יען כי זה אפשר שיכשל בטומאה חמורה של מת ואינו מרגיש מחמת שאינו יודע בהלכות טומאת מת הכתובה בסדר טהרות עד כאן דבריו. נמצא מי שלא למד סדר טהרות נבילה טובה הימנו, ולכן כאן ר' שמעון בר יוחאי לא טהר את המקום ההוא אלא עד שהעיד אותו סבא עדות הנז' שבה יצא אותו מקום מחזקת בית הקברות, ולכך עתה שאמר אותו סָבָא טִהֵר בֶּן יוֹחַאי בֵּית הַקְּבָרוֹת נמצא לא למד זה סדר טהרות ולכן לא ידע ולא הבין איך לפי דבריו יצא אותו מקום מחזקת בית הקברות? וכיון דלא למד סדר טהרות אז נבילה טובה הימנו, לכן קיים בו דברי המאמר הזה שהמית אותו, שאז הוא מטמא טומאת מת דחמירא מטומאת נבילה, ולפי הנראה דר' שמעון בר יוחאי חרה אפו עליו עוד מדבר אחר גם כן, והוא מ"ש קִצֵּץ 'בֶּן זַכַּאי' ולא אמר 'רַבָּן יוֹחָנָן בֶּן זַכַּאי' דנראה שהוא מתכוין לזלזל בכבוד חכמים הראשונים גם כן.
נָתַן בּוֹ עֵינָיו וְעָשָׂהוּ גַּל שֶׁל עֲצָמוֹת. פירש רש"י כמת שנרקב בשרו ונפל מזמן הרבה, יש להקשות למה לזה עשאו כך ולא המית אותו שנראה מת חדש כמו שעשה לאותו סבא דאמר יָהַב בֵּיהּ עֵינֵיהּ וְנָח נַפְשֵׁיהּ? ונראה לי בס"ד, כי הסבא דבר עמו אותם דברים בבית המדרש, או בתוך בתי ישראל דאין לו פחד מעלילה, אך ליהודה בן גרים מצאו בשוק במקום דמצוים שם גויים, וחש פן יעשו עלילה עליו ועל יהודים שהיו עומדים סמוכים אליו, לומר אתם הרגתם אותו בבעיטת רגל וכיוצא, כיון שמצאהו מת מושלך בינותם, ודרכם של עכו"ם להתעולל עלילות ברשע על היהודים, לכך עשאו גַּל שֶׁל עֲצָמוֹת שהוא בעת שנרקב בשרו ונפל מזמן רב, דאז לא יש מקום בזה להתעולל שעתה הרגו אותו כיון שהוא גל של עצמות ואין שם צורת אדם, ונראה לכך הוצרך רש"י לפרש ונפל מזמן הרבה ודו"ק.
שְׁלֹשָׁה דְּבָרִים צָרִיך אָדָם לוֹמַר בְּתוֹךְ בֵּיתוֹ עֶרֶב שַׁבָּת עִם חֲשֵׁכָה וְכוּ' מְנָא הַנֵי מִילֵי? אָמַר רַבִּי יְהוֹשֻׁעַ בֶּן לֵוִי, [אָמַר קְרָא]: (איוב ה, כד) "וְיָדַעְתָּ כִּי שָׁלוֹם אָהֳלֶךָ, וּפָקַדְתָּ נָוְךְ, וְלֹא תֶחֱטָא". נראה לי בס"ד שפסוק זה הביא על ענין הנר דוקא, דבמשנה אמר עִשַֹּׂרְתֶּם? עֵרַבְתֶּם? בלשון שאלה, אך הַדְלִיקוּ אֶת הַנֵּר! בלשון ציווי, והטעם מפורש ברש"י ז"ל (דשמא כבר עשו אבל בנר לא שייך הדלקתם דדבר הנראה לעין הוא), ועל זה בא הכתוב לומר וְיָדַעְתָּ כִּי שָׁלוֹם אָהֳלֶךָ, 'שָׁלוֹם' זה הנר של שבת, וכמו שנאמר על פסוק (איכה ג, יז) וַתִּזְנַח מִשָּׁלוֹם, ותיבת 'כִּי' רצונו לומר 'אִם' וזה שאמר וְיָדַעְתָּ 'אִם' שָׁלוֹם אָהֳלֶךָ כי בנר אתה תוכל לידע אם הדליקו אם לאו, על כן לא שייכה בו שאלה, אלא וּפָקַדְתָּ נָוְךְ שתדבר בו בלשון ציווי ופקידה, רצונו לומר ציווי אך תזהיר שְׁלֹא תֶחֱטָא בציווי זה, רצונו לומר תאמר דברים בניחותא כדי שיתקבלו וְלֹא תֶחֱטָא לגרום להם לחלל השבת, שאם תדבר קשה אתה גורם שיחללו שבת להדליק אחר חשיכה מחמת פחדם ממך. אי נמי נראה לי וְלֹא תֶחֱטָא לשון חסרון, שלא תהיה אתה חסר מן המצוה הזאת דאף על פי שהאשה מדלקת חייב האיש לסייע בעריכת הנר, שיכין הנר בשמן ופתילה. ובזה יובן לשון המשנה הַדְלִיקוּ אֶת הַ נֵּר בה"א הידיעה, רצונו לומר נר הידוע שכבר הכינותי אותו וערכתיו שהוא מוכן ומזומן לפניכם.
אַף עַל גַּב דְּאָמוּר רַבָּנָן: שְׁלֹשָׁה דְּבָרִים צָרִיךְ אָדָם לוֹמַר וְכוּ', צָרִיךְ לְמֵימְרִינְהוּ בְּנִיחוּתָא, כִּי הֵיכִי דְּלִיקַבְּלִינְהוּ מִינֵיהּ. מקשים לשון אַף עַל גַּב, משמע דאיכא למידק מן המשנה להפך שלא לומר בְּנִיחוּתָא ומאי היא? ונראה לי בס"ד דאיכא למידק למה נקיט 'שְׁלֹשָׁה דְּבָרִים' והכי הוה ליה לממר צָרִיךְ אָדָם לוֹמַר בְּתוֹךְ בֵּיתוֹ עֶרֶב שַׁבָּת עִם חֲשֵׁכָה עִשַֹּׂרְתֶּם וְכוּ' על כן יש לומר נקיט 'שְׁלֹשָׁה דְּבָרִים' ללמדנו שצריך לאומרם בקושי, דידוע דבור קשה, אמירה רכה, דבור בהכרזה, אמירה בלחישו, לכך אמר אַף עַל גַּב דְּאָמוּר רַבָּנָן וכו' דאיכא למידק לאומרם בקושי והכרזה, עם כל זה האמת הוא שצריך לאומרם בְּנִיחוּתָא כִּי הֵיכִי דְּלִיקַבְּלִינְהוּ מִינֵיהּ, ויתור לשון 'שְׁלֹשָׁה דְּבָרִים' בא ללמדנו דבר אחר ולא למידק להא. או נראה לי בס"ד הכי קאמר אַף עַל גַּב דְּאָמוּר במשנה לשון 'צָרִיךְ' דמשמע דבר חובה, ובודאי כל דבר חובה צריך לאומרו בדברי קושי, על דרך שאמרו זרוק מרה בתלמידים (כתובות קג:), עם כל זה הכא יאמר בְּנִיחוּתָא.
אָמַר רַב אַשִׁי: אֲנָא, לָא שְׁמִיעַ לִי הָא דְּאָמַר רַבָּה בַּר רַב הוּנָא, וְקִיַּמְתִּי מִסְּבָרָא. מקשים והלא גם רַבָּה בַּר רַב הוּנָא אמרו מסברה? ונראה לי דרב אשי קיים דבר זה בצעמו מסברה ולא עלה בסברתו לעשות אותה בתורת חיוב, אך רבה בר רב הונא חידש מן הסברה להורות לאחרים דבר זה בתורת חיוב, דהא אמר לשון 'צָרִיךְ' וגם הוראה לאחרים. והנה בזה נראה לי בס"ד רמז הכתוב דִּבְרֵי חֲכָמִים בְּנַחַת נִשְׁמָעִים (קהלת ט, יז), כלומר ' אִם יֹאמַר אוֹתָם בְּלַחַשׁ אָז הֵם נִשְׁמָעִים' ויש לרמוז גם כן בתיבת נַחַת ראשי תיבות נ ר ח לה ת חומין, כי עִשַֹּׂרְתֶּם הוא בכלל חלה, וְעֵרַבְתֶּם בכלל תחומין, ושלשה אלה הרמוזים 'בְּנַחַת' צָרִיךְ לְאוֹמְרָם בְּנַחַת. ועיין מה שכתבתי בזה לקמן במסכת גיטין.

Daf 34b



Daf 35a



Daf 35b

בְּיוֹם הַמְעֻנָּן מַאי? בְּמָתָא, חֲזִי תַּרְנְגוֹלָא, בְּדַבְּרָא, חֲזִי עוֹרְבָא. נראה לי בזה מובן דברי הקדמוני תוצא שלום מן השונאין עד כאן, וכונתו כי הנר הוא שלום וכמו שאמרו רבותינו ז"ל על פסוק וַתִּזְנַח מִשָּׁלוֹם (איכה ג, יז), ואמרו רבותינו ז"ל שלשה שונאין זה את זה תרנגולין וכלבים וזונות (פסחים קיג:), וכן אמרו רבותינו ז"ל עורב שונא את בניו (כתובות, מט:).

Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a

אָכַל וְלֹא שָׁתָה, אֲכִילָתוֹ דָּם. נראה לי בס"ד דידוע דלימוד תורה שבכתב מכונה בשם 'אֲכִילָה' ולימוד תורה שבעל פה מכונה בשם 'שְׁתִיָּה' כי תואר 'מַיִם' האמור על התורה קאי על תורה שבעל פה, וידוע שישראל לקחו תואר אדם על ידי שקבלו התורה, וכתבו המקובלים ז"ל אות אלף ד 'א דם' לקחו מכח קבלת תורה שבעל פה שהיא מכוסית, ו'אלף' אותיות 'פלא' שהוא לשון כיסוי, ולקחו אותיות דם ד'א דם' מכח קבלת תורה שבכתב, שהיא בנויה בכ"ב אותיות כפולים סדר אבג"ד וסדר תשר"ק, שה"ס [שהוא סוד] 'אור ישר ואור חוזר' וב' פעמים כ"ב [22] עולה 'דם' [44], ובזה נשלם אצלם תואר 'אָדָם'. וז"ש אָכַל וְלֹא שָׁתָה, שלמד תורה שבכתב ולא למד תורה שבעל פה, הנה אֲכִילָתוֹ זו תורה שבכתב היא אותיות דָּם בלבד וחסרה אל"ף להשלים 'אָדָם', כן לימוד זה חסר, דיוצא ממנו תקלה להפך מצות התורה בכמה דברים כאשר תמצא אצל הקראין. ולזה אמר זֶהוּ תְּחִלַּת חֳלִי מֵעַיִם הנפשיי שנהרסין המצות בכך. גם אָכַל וְלֹא הָלַךְ אַרְבַּע אַמּוֹת, אֲכִילָתוֹ מַרְקֶבֶת, נראה לי בס"ד על פי מ"ש רבינו ז"ל בביאור תּוֹרָה 'לִשְׁמָהּ' שהוא לשם ה"א, והיינו לתקן את לאה שה"ס [שהוא סוד] ה"א. גם ידוע בסוד 'כל המהלך ארבע אמות בארץ ישראל' דקאי על ארבע בחינות לאה שכל אחת נקראת 'אמה' וכנזכר בשער מאמרי רבותינו ז"ל בביאור השני עיין שם. וז"ש אָכַל שעסק בתורה וְלֹא הָלַךְ אַרְבַּע אַמּוֹת, רצונו לומר כיון בלימוד תורה לשמה לתקן את לאה שיש בה ארבע בחינות שה"ס ארבע אמות, אֲכִילָתוֹ מַרְקֶבֶת כיון שלא היתה תּוֹרָה לִשְׁמָהּ שולט בה 'רקבון' [358] שהוא מספר 'נחש' [358], וְזֶהוּ תְּחִלַּת רֵיח רַע בנפש האדם שבא לה מצד זוהמת הנחש. או יובן אָכַל כפשוטו, וְלֹא הָלַךְ אַרְבַּע אַמּוֹת רצונו לומר לא בירך ארבע ברכות של ברכת המזון, אֲכִילָתוֹ מַרְקֶבֶת כיון שלא נעשה תיקון במידות למעלה.
הַנִּצְרָךְ לִנְקָבָיו וְאָכַל, דּוֹמֶה לְתַנּוּר שֶׁהִסִּיקוּהוּ עַל גַּבֵּי אֶפְרוֹ, וְזֶהוּ תְּחִלַּת רֵיח זוּהֲמָא. פירוש אם בא לו התעוררות לִנְקָבָיו ואותה שעה אָכַל, רצונו לומר עסק בתורה דּוֹמֶה לְתַנּוּר וכו' שעירב בזה קודש בחול, וְזֶה הַתְחָלַת זוּהֲמָא בנפש. ואמר עוד רָחַץ בְּחַמִּין רמז ללימוד תורה שבעל פה שה"ס גבורה ולכך נקראת מים חמין, וְלֹא שָׁתָה מֵהֶן רצונו לומר לא קיים הדברים בפועל, דּוֹמֶה לְתַנּוּר שֶׁהִסִּיקוּהוּ מִבַּחוּץ וְלֹא הִסִּיקוּהוּ מִבִּפְנִים דלא יחם בכך, וכן קיום התורה בפועל ומעשה הרי זה מתקן ופועל בפנימיות האדם, אך לימוד גרידא בלי מעשה מתקן ופועל בחיצוניות האדם דוקא. ואמר עוד רָחַץ בְּחַמִּין שלמד תורה שבכתב שה"ס גבורה ולכך קורא אותה 'חַמִּין' וְלֹא נִשְׁתַּטֵּף בְּצוֹנֵן תורה שבעל פה שהיא בסוד חסד, והצונן ה"ס החסד כלומר שלא עשה לתורה שבעל פה אסמכתא על מקראות תורה שבכתב, דּוֹמֶה לְבַרְזֶל שֶׁהִכְנִיסוּהוּ לָאוּר וְלֹא הִכְנִיסוּהוּ לַצּוֹנֵן כי בהכנסתו לצונן יתחזק, וכן דברי תורה שבעל פה יהיה להם חזוק יותר אם יעשה להם אסמכתא על תורה שבכתב. ואמר עוד רָחַץ וְלֹא סָךְ דּוֹמֶה לְמַיִם עַל גַּבֵּי חָבִית, נראה לי בס"ד רחיצה במים רמז לעסק התורה שנקראת מַיִם וסיכה בשמן רמז ליראה, כי השמן הוא סוד חכמה כמו שאמרו רבותינו ז"ל בסוד הכתוב (קהלת ט' ח') וְשֶׁמֶן עַל רֹאשְׁךָ אַל יֶחְסָר, והיראה תמשך מן החכמה, כי החכמה היא סוד יראה כנודע מסוד בִּדְחִילוּ וּרְחִימוּ שהם חו"ב [חכמה ובינה], ואם יש לו תורה ואין לו יראה דומה לְמַיִם עַל גַּבֵּי חָבִית שאין נכנסין לתוכו כמו שכתב רש"י ז"ל, כן תורה בלא יראה אין דברי תורה שלומד נכנסין לחדרי הלב שמשתמרין בתוכו, אלא שוכחם אחר למודו מכח חסרון היראה, וכמו שאמר התנא כָּל שֶׁיִּרְאַת חֶטְאוֹ קוֹדֶמֶת לְחָכְמָתוֹ, חָכְמָתוֹ מִתְקַיֶּמֶת (אבות ג, ט).

Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a

מַה יּוֹנָה, כְּנָפֶיהָ מְגִינוֹת עָלֶיהָ, אַף יִשְׂרָאֵל, מִצְווֹת מְגִינוֹת עֲלֵיהֶן. יש להקשות למאן דאמר (בגמרא דקידושין בדף לט) שכר מצות בהאי עלמא ליכא, אם כן איך המצות יגינו על ישראל בהאי עלמא? ונראה לי בס"ד כי לשון מְגִינוֹת הוא הרחקת הנזק ואין זה קבלת שכר. ועוד נראה לי בס"ד על פי מה שכתב הגאון של"ה ז"ל, שכל מצוה מן תרי"ג מצות כלול בה תרי"ב מצות בכח ואחת בפועל שהוא פרטות אותה המצוה, כי בכל מצוה יש כלל ופרט, והאריך הגאון בדבר זה הרבה יעוין שם. נמצא לפי זה בכל מצוה יש מצות אָנֹכִי וְלֹא יִהְיֶה לְךָ בכח והמקיים את המצוה הנה הוא מקיים גם מצות אָנֹכִי וְלֹא יִהְיֶה אלא שאין נחשב לו קיום בפועל אלא הוא קיום בכח. וידוע שעל מצות אָנֹכִי וְלֹא יִהְיֶה לְךָ דמפי הגבורה שמענום יש לזה דין בְּיוֹמוֹ תִתֵּן שְׂכָרוֹ (דברים כד, טו) שצריך ליתן שכר בעבור זה גם בעולם הזה. ולזה אמרו רבותינו ז"ל מִצְווֹת מְגִינוֹת עֲלֵיהֶן, היינו מגינות מצד מצות אָנֹכִי וְלֹא יִהְיֶה לְךָ שנכללה בכח בכל מצוה ומצוה. ובזה יובן בס"ד (דברים ח, יח) וְזָכַרְתָּ אֶת הֳ' אֱלֹהֶיךָ כִּי הוּא הַנֹּתֵן לְךָ כֹּחַ לַעֲשׂוֹת חָיִל, כי זה חסד גדול מאיתו יתברך שנתן לנו מצות בסוג כח כֹּחַ כדי שבזה נעשה חָיִל רב.

Daf 49b

מִי לָא אָמַר רַבָּה בַּר בַּר חַנָּה, אָמַר רַבִּי יוֹחָנָן: לֹא זָזוּ מִשָּׁם, עַד שֶׁהֵבִיאוּ סֵפֶר תּוֹרָה וּמְנָאוּם!. מקשים למאי אצטריך להביא סיוע לדבריו מהא דאמר רבה בר בר חנה אמר רבי יוחנן הנזכר, כי לדבריו אלו שאומר 'לֵיתִי סֵפֶר תּוֹרָה וְלִמְנִי' אין צריך ראיה והוכחה? ונראה לי בס"ד, דבלאו הכי היו אמר להם לא נביא ספר תורה ונמנה, משום ביטול בית המדרש דאיכא טרחא, וגם עובר זמן הרבה עד שיראו כל פסוקי התורה מראש ועד סוף וימנו כל מלאכה ומלאכתו הכתובים בתורה, ולכן הביא דאמר רבה בר בר חנה אמר רבי יוחנן דהביאו ספר תורה ומנו ולא חשו לביטול בית המדרש, אף על גב דבהך איכא טרחא והעברת זמן יותר למנות כל האותיות עד שיתברר האות שהוא בחצי האותיות.
בָּעִי רַב יוֹסֵף: (בראשית לט, יא) "וַיָּבֹא הַבַּיְתָה לַעֲשׂוֹת מְלַאכְתּוֹ", מִמִּנְיָנָא הוּא, אוֹ לָא?. מקשים כיון דרב יוסף הספק שלו גם ועל הַמְּלָאכָה הָיְתָה דַיָּם (שמות לו, ז) וכמו שאמר הוא לאביי אחר כך, אם כן למה נקיט מעיקרא פסוק וַיָּבֹא בלבד והוה ליה להזכיר את שניהם בבעייא דידיה? ונראה לי בס"ד דרב יוסף לא היה לו צורך עתה לידע על ט"ל מלאכות אם פסוק זה הוא מן המנין או לאו, ורק כל מגמתו היתה לדעת ביאור הכתוב של וַיָּבֹא הַבַּיְתָה אם הוא כמאן דאמר לַעֲשׂוֹת צְרָכָיו נִכְנַס, או כמאן דאמר מְלַאכְתּוֹ מַמָּשׁ? כי בזה פליגי רב ושמואל בסוטה דף ל"ו, ורצה לדעת הסכמת החכמים בבית המדרש אם כרב או כשמואל, כי מפני ששניהם רבותיו היו לא רצה לפרש שאלה זה בפיו להדיה אם כרב או כשמואל, לכך נתחכם לשאל בענין ט"ל מלאכות אם פסוק לַעֲשׂוֹת מְלַאכְתּוֹ הוא מן המנין או לאו, דאם יאמרו מן המנין ממילא נודע דסבירא ליה כמאן דאמר מְלַאכְתּוֹ מַמָּשׁ, ואם אינו מן המנין מוכח דסבירא ליה לַעֲשׂוֹת צְרָכָיו נִכְנַס, ואחר שאמר לו אביי 'לֵיתִי סֵפֶר תּוֹרָה וְלִמְנִי' אז הוכרח לפרש דבריו.

Daf 50a



Daf 50b

רוֹחֵץ אָדָם פָּנָיו יָדָיו וְרַגְלָיו בְּכָל יוֹם, בִּשְׁבִיל כְּבוֹד קוֹנֵהוּ. נראה לי בס"ד ענין הַכָּבוֹד הזה, הוא על פי מ"ש במדרש פרשת בהר (משלי יא, יז) גֹּמֵל נַפְשׁוֹ אִישׁ חָסֶד, זה הלל הזקן שבשעה שהיה נפטר מתלמידיו היה מהלך והולך עמם. אמרו לו תלמידיו: רבי, להיכן אתה הולך? אמר להם: לעשות מצוה! אמרו לו: וכי מה מצוה זו? אמר להן: לרחוץ בבית המרחץ. אמרו לו: וכי זו מצוה היא? אמר להם: הן. מה אם איקונין של מלכים שמעמידים אותו בבתי טרטיאות ובבתי קרקסיאות, מי שנתמנה עליהם הוא מורקן ושוטפן והן מעלין לו מזונות. ולא עוד, אלא שהוא מתגדל עם גדולי מלכות. אני שנבראתי בצלם ובדמות, דכתיב (בראשית ט' ו') בְּצֶלֶם אֱלֹהִים עָשָׂה אֶת הָאָדָם, על אחת כמה וכמה! עד כאן. ופרשתי הטעם שאמר בזה גֹּמֵל נַפְשׁוֹ, דידוע רחיצת ידים ורגלים הוא תיקון העשיה, יען שהיא סוף כל העולמות ששם יש גבול לספירות שבקדושה ולכך נאחזים שם הקליפות, כי האויב נותן עיניו על הגבול שמשם יכנס, ולכן בעשיה נאחזים הקליפות ביותר. וכן באדם שהוא עולם קטן וגופו רומז לי' ספירות שבקדושה נאחזים החיצונים בסוף הגוף, ואין סוף לגוף אלא רק בידים ורגלים, ומאחר שיש בידים ורגלים דומה לעשיה שהיא סוף העולמות, לכך אם ירחץ ידיו ורגליו כדי לדחות החיצונים על ידי המים שהם מי החסד, אז כנגד זה נדחים גם כן הקליפות מן העשיה, דכמו שעושה האדם בגופו כן יהיה נעשה ברוחניות למעלה דוגמת הצל, וכמו שנאמר (תהילים קכא, ה) הֳ' צִלְּךָ עַל יַד יְמִינֶךָ, ולזה דרשו רבותינו ז"ל פסוק זה על הלל כשהיה רוחץ גֹּמֵל נַפְשׁוֹ היא העשיה, לתקנה ולנקותה הנה הוא אִישׁ חָסֶד שרוחץ במים שהם מימי החסד. ולזה אמר רוֹחֵץ אָדָם פָּנָיו יָדָיו וְרַגְלָיו בְּכָל יוֹם, בִּשְׁבִיל כְּבוֹד קוֹנֵהוּ, כי על ידי כן נדחין הקליפות מעל העשיה. וראיתי להרב יפה שעה ז"ל על ספר הכונות, הטעם שאין אנחנו רוחצים הרגלים מפני שאין בנו כח לדחות החיצונים מעליהם מלבד הכהנים, שבזכות העבודה והמקדש כתיב בהו (שמות ל, יט) וְרָחֲצוּ אַהֲרֹן וּבָנָיו מִמֶּנּוּ אֶת יְדֵיהֶם וְאֶת רַגְלֵיהֶם, ובזה תבין ענין רחיצת ערב שבת, כי זכות השבת יכולה היא שתגין עד כאן דבריו. ואפשר דרחיצת רגלים בחול מהני קצת לדחות הקליפה מן הקדושה, אך אין בנו כח בחול לדחותם לגמרי כמו ערב שבת, וכמו הכהנים בבית המקדש בכל יום, ולכן כיון שאי אפשר לדחותם לגמרי לכך אין חיוב על האדם ברחיצת רגליו בכל יום, אבל ודאי אם ירחץ עביד הצלה פורתא, ולהכי קאמר כאן לִרְחֹץ פָּנָיו יָדָיו וְרַגְלָיו בְּכָל יוֹם לִכְבוֹד קוֹנֵהוּ. ועוד נראה לי דאיכא טעמא ברחיצת הפנים והידים והרגלים בכל יום לכבוד השם יתברך, מפני כי בעינים שהם קבועים בפנים נרמז שם הוי"ה, והם שני עינים המה שתי יודי"ן, וחוטם וא"ו הרי כ"ו [26], וכן בנחיריים הקבועים בפנים שתי נחיריים כנגד ב' יודי"ן, והכולל שבניהם כנגד וא"ו, וכן בידים יש י"ד פרקין בימין ובשמאל, הרי כ"ח מספר אותיות שם הוי"ה במילואו ומילוי מילואו, וכן ברגלים חמש אצבעות בימין וחמש בשמאל ושלשה פרקי רגלים כאן וכאן הרי הה"ו, ועטרת היסוד אות יו"ד, ולזה אמר יִרְחֲצֵם לִכְבוֹד קוֹנֵהוּ שבם רמוז מספר שמו יתברך.

Daf 51a

אָמַר לֵיהּ רַב נַחְמָן לִדְרוּ עַבְדֵּיהּ. יש להקשות אמאי הוצרך הש"ס לאשמעינן שם העבד, וסגי לומר אָמַר לֵיהּ רַב נַחְמָן לְעַבְדֵּיה? ונראה לי בס"ד דהזכיר שם העבד לרבותא, דלא תימא גם רב נחמן סבר אדם חשוב צריך להזהר, והא דאמר לעבדו לעשות לו כן משום דאין זה דבר של פרהסייא, כי אמר זה בביתו ולא היה זר אתו, ודרכו של עבד להיות עצור בבית לעבוד עבודת הבית ואין יוצא אנה ואנה ומי פרסם הדבר? לכך הזכיר שם העבד שהיה דְרוּ הידוע שעליו היה אומר רב נחמן נהום כריסיה לא שוי (בבא מציעא סד:), ופירש רש"י משום שהיה אוהב שכרות והולך מבית לבית לשתות מהם שֵׁכָר עיין שם. ובודאי זה מגלה סוד לספר כל מה שיראה ויעשה אצל אדונו רב נחמן כדי למצא חן בעיניהם להשקותו שֵׁכָר, ודרכן של בני אדם שירצו לידע מה שיעשה החכם גדול הדור בביתו כדי ללמוד ממעשיו ומנהגו, ואם כן ודאי זה יפרסם הדבר, ועם כל זה לא חש רב נחמן פן יאמרו להקל.

Daf 51b



Daf 52a



Daf 52b



Daf 53a



Daf 53b

כַּמָּה גָּדוֹל אָדָם זֶה, שֶׁנַּעֲשָׂה לוֹ נֵס כָּזֶה. דקדיק לומר כָּזֶה נראה לי בס"ד, שאם היה הקב"ה ממציא לו מעות שיתן שכר מינקת, אף על פי שתהיה המצאת המעות בנס לא היה מבורר שנעשה הנס בזכותו וראוי הוא לכך, אלא אפשר שהוא התפלל שיתן לו הקב"ה ריוח שיוכל ליתן ממנו שכר מינקת, ונזדמן אותה שעה התפלל צדיק אחד על דוחק עצמו שיתן לו הקב"ה ריוח מעות, והיה הצדיק ראוי שהקב"ה ישמע תפלתו ויענהו, ואז תפילתו של זה נתחברה עם תפילת אותו צדיק ונענה גם הוא, וכמו שאמרו רבותינו ז"ל כשנפקדה רבקה בתפילתו של יצחק אבינו ע"ה נפקדו כמה עקרות עמה, כיון שפתח הקב"ה שער השפע הזה בשביל תפילתו של יצחק נפתח גם לתפילות אחרים. וכן כאן יש לומר הכי הוה ואין מזה הוכחה על גודל צדקתו, אך כיון שראינו שהשם יתברך עשה לו נס בזה שהוא דבר שאינו מצוי בבני אדם, ולא משכחת לה שיש אדם בעולם שיבקש ויתפלל לפני הקב"ה דבר כזה להיות מניק מדדיו כאשה, אם כן ודאי נס כזה לא נעשה אלא בשבילו, וליכא למימר שנפתח השער של נס זה לצדיק אחר וממילא נפתח לזה. אבל אַבַּיֵּי אָמַר כַּמָה גָּרוּעַ אָדָם זֶה, שֶׁנִּשְׁתַּנּוּ לוֹ סִדְרֵי בְּרֵאשִׁית, 'לוֹ' דייקא שהיה השינוי בגופו להיות מניק כמו אשה, ואיכא בזה תרתי לגריעותא חדא נעשה שינוי זה בגופו, ועוד לא נפיק מנס זה טובה לאחרים שיהיה נפתח שפע נס זה גם לאחרים שהם עומדים בדוחק ואין להם שכר מינקת. ובספר הדורות אות יו"ד כתב בשם ספר גלגולי נשמות, כי אשת המלך שהניקה את רבי בזמן הגזירה להציל את רבי מהריגה נתגלגלה באיש הזה לזכותה לעולם הבא, ולכך נעשה לו נס זה שהניק כמו אשה, ועתה הוא עני אך בגלגול ראשון היה בהיכלו של מלך עיין שם. והנה הרב מ"י ז"ל בפרשת בלק הקשה, כי במדרש פרשת תצוה (שמות רבה לח, ד) אומר רבי שמעון בן גמליאל גדולה חיבתן של ישראל שהקב"ה מְשַׁנֶּה סִדְרֵי בְּרֵאשִׁית בִּשְׁבִיל טוֹבָתָן, שהוא מוריד להם מן מן השמים ומעלה להם מן הארץ טל וכו', וקשה דכאן משמע דשינוי סדרי בראשית אינו חיבה ולא מעלה, דהא אמר כַּמָה גָּרוּעַ אָדָם זֶה? יעוין שם. ונראה לי בס"ד בפשיטות דאם יש בנס דשינוי סדרי בראשית טובה יתירה מאם היה עושה באופן טבעי אין זה גרעון אלא מעלה, דלהכי עשה נס בשינוי סדרי בראשית כדי להרבות בטובה, וכמו ענין ירידת המן שנעשה להם שינוי סדרי בראשית שירד להם מן השמים, הא ודאי יש בזה כמה רבוי טובה לישראל מאם היה ממציא להם מזון טבעי מן הארץ, כי זה להיותו יורד מן השמים היה נבלע באיברים ואינו מסריח בבטן, וגם היה משתנה טעמו לכמה מטעמים, וגם היה ערב מאד, ועוד כמה מעלות נמצאו בו, ולכן מה שנתן להם באופן זה שהוא שינוי סדרי בראשית ודאי זה חיבה ומעלה להם, ולזה אמר מְשַׁנֶּה סִדְרֵי בְּרֵאשִׁית בִּשְׁבִיל 'לְטוֹבָתָן' דייקא ולא אמר 'בשבילם' מה שאין כן במעשה דגמרא דידן אין באופן שינוי סדרי בראשית יתרון טובה, שאם היה עושה לו נס להמציא לו מעות שיתן שכר מינקת, לא היה יתרון טובה בחלב שהניק מדדיו על חלב של המינקת, ולזה אמר שֶׁנִּשְׁתַּנּוּ לוֹ סִדְרֵי בְּרֵאשִׁית ולא אמר 'לטובתו' כדנקיט רבי שמעון בן גמליאל, דבאמת לא היה לו יתרון טובה מצד השינוי. ברם התם מקשי הרב הנזכר עוד על זה, ממה שאמרו רבותינו ז"ל על פסוק (אסתר ב' ז') וַיְהִי אֹמֵן אֶת הֲדַסָּה, שנעשה נס למרדכי ונפתחו לו דדים והניק את אסתר, והרי זו כמעשה דאותו האיש, ואיך שייך לומר 'גָּרוּעַ' דמרדכי היה צדיק גדול ואמרו עליו כמשה רבינו ע"ה בדורו? עיין שם. ונראה לי בס"ד הכא נעשה לו הנס להניק מחמת עניות שלא היה לו מעות לתת שכר מינקת, ולכן חשיב גרעון שעשה לו שינוי זה ולא המציאו לו מעות שיתן שכר מינקת, אך מרדכי היה עשיר והיה יכול להביא מינקת, אך סיבה אחרת היתה בזה, שלא רצה הקב"ה שיהיה שום אדם מכיר באסתר ויתפרסם שמה ויופיה אפילו אצל ישראל, ולא שזפתה עין אפילו ישראלים, כדי שאחר כך תלקח לבית אחשורוש בנס בעבור הצלת ישראל, ויש בזה כמה טעמים הן מחמת שלא ירגיש בה המן ויקדים להרוג אותה קודם שתלקח לבית המלך, הן כדי שלא תהיה ידועה שהיא יהודית מתחלה לאחשורוש גם כן, שדבר זה נוגע להצלת ישראל ולכן צוה לא תגיד, ועוד יש כמה טעמים, ואם כן זה הנס שנעשה במרדכי הע"ה בשינוי הטבע הוא הכרחי לצורך טעמים הנזכרים, ועוד טעמים אחרים, ולא שייך לתלות גרעון במרדכי בעבור זה.
אָמַר לֵיהּ רַבִּי חִיָּא: זוֹ דַּרְכָּהּ בְּכָךְ, אֶלָּא כַּמָּה צָנוּעַ אָדָם זֶה, שֶׁלֹּא הִכִּיר בְּאִשְׁתּוֹ. יש להקשות איך נעלם דבר זה מן רב יוסף שהיה משבחה ומאי סלקא דעתך? ונראה לי דידוע שהצנוע לא יהיה לו שונאין כיון דאינו מתערב עם שום אדם, ורב יוסף לא בא לשבחה בצניעות שבינה לבין בעלה, כי על זאת ודאי יש לומר בעבור טובת עצמה הייתה צנועה עם בעלה כדי שלא ירגיש, ורק בא לשבחה בצניעות שבינה לבין העולם שבודאי היתה צנועה הרבה, שעל כן לא נמצא לה שונא הן איש הן אשה שיגידו מום שלה לבעלה.

Daf 54a



Daf 54b

מִשְׁנָה: פָּרָתוֹ שֶׁל רַבִּי אֶלְעָזָר בֶּן עֲזַרְיָה הָיְתָה יוֹצֵאת בִּרְצוּעָה שֶׁבֵּין קַרְנֶיהָ, שֶׁלֹּא בִּרְצוֹן חֲכָמִים. גְּמָרָא: וַחֲדָא פָּרָה הַוְיָא לֵיהּ?. כתב הרב עיון יעקב ז"ל מקשים העולם, לפי פירוש רש"י בפסוק (בראשית לב, ה) וַיְהִי לִי שׁוֹר, דרך ארץ לומר על שוורים הרבה 'שׁוֹר' אם כן מאי מקשה הכא? עיין שם. ונראה לי בס"ד דמשום שורת דרך ארץ לא ישנה אלא תיבה אחת דקרי לרבים בלשון יחיד, אבל היכא דיצטריך לשנות שלש תיבות ויותר כגון הכא, בתיבת הָיְתָה, ותיבת יוֹצֵאת, ותיבת קַרְנֶיהָ, כל כהא לא עביד דמשני משום שורת דרך ארץ. ועוד נראה לי דלשון בני אדם בדברם זה עם זה לחוד, ודברי חכמים בהלכה לחוד. ועוד נראה לי בס"ד הכי קשיא ליה כיון דרבי אלעזר בן עזריה ידוע שהיה לו כמה אלפים פרות, על כן אם בקושטא היו כל פרותיו יוצאין ברצועה לא הוה ליה לתנא למנקט פרתו כלשון בני אדם, כי שמא יש שחושב דברי התנא כפשוטן דחדא פרה היתה יוצאה, ויבא למידק דגם רבי אלעזר בן עזריה לא התיר אלא בכהאי גוונא שלא היה דבר של פרהסייא, כי היתה פרה אחת יוצאה כך בין כמה אלפים פרות דאינו ניכר. ועוד יש לומר כיון דרבי אלעזר בן עזריה היה לו כמה אלפים פרות אם באמת היו כולם יוצאים ברצועה היה לו לתנא למנקט לשון רבים בפירוש, לאשמעינן דעביד רבי אלעזר בן עזריה מעשה רב בכמה אלפים פרות, וראיתי להגאון חיד"א ז"ל בפתח עינים שהקשה על תירוץ הרב עיון יעקב ז"ל, וכונתו להקשות דלפי זה היה צריך להאריך יותר אות אחת ברצועות, ואות אחת בקרניהם, ועוד אות וא"ו בתיבת יוצאות עיין שם. ונראה להמליץ בעד הרב ז"ל, דלא היה צריך להאריך בכך אלא הכי הוה ליה למימר הָיוּ יוֹצְאוֹת בִּרְצוּעָה שֶׁבֵּין קַרְנַיִם, ונמצא לא הוסיף כלום בתיבת רְצוּעָה ובתיבת קַרְנַיִם, ועל אות וא"ו שמוסיף בתיבת יוֹצְאוֹת אין זה תוספת, ועוד דהא חיסר עתה אות בתיבת הָיוּ כי בפרתו נקיט הָיְתָה ודו"ק. והנה על דרך הרב עיון יעקב ז"ל דתלי טעמא לומר על שוורים 'שׁוֹר' משום לשון קצר, נראה לי בס"ד לומר התירוץ באופן אחר, והוא דכונת המקשן לומר בעל כרחו צריך לומר דלא נקיט התנא הכא כסדר לשון בני אדם דקורין לשוורים 'שׁוֹר' דהתם הוא משום לשון קצר ואלו הכא חזינן דלא חש התנא ללשון קצר, דהא הוסיף תיבה שלא לצורך דאמר פָּרָתוֹ שֶׁל רַבִּי אֶלְעָזָר בֶּן עֲזַרְיָה והוה ליה למימר 'פָּרַת רַבִּי אֶלְעָזָר בֶּן עֲזַרְיָה' ונמצא הוסיף וא"ו והוסיף תיבה אחת שלא לצורך, ולכך מקשה אמאי נקיט 'פָּרָתוֹ'? ודע כי על המשנה הוה קשיא לי בלאו הכי אמאי לא נקיט 'פָּרַת רַבִּי אֶלְעָזָר בֶּן עֲזַרְיָה' ותרצתי דאי נקיט פָּרַת רַבִּי אֶלְעָזָר בֶּן עֲזַרְיָה הוה משמע טפי שהיתה שלו ממש שתיבת פרה דבוקה עם רבי אלעזר בן עזריה, אך עתה דנקיט 'שֶׁל' רבי אלעזר בן עזריה שהאריך בא ללמדנו דלא שלו היתה אלא של שכנתו, ונקראת על שמו.
תְּרֵיסַר אַלְפֵי עִגְלֵי הֲוָה מְעַשֵּׂר רַבִּי אֶלְעָזָר בֶּן עֲזַרְיָה מֵעֶדְרֵיהּ כָּל שַׁתָּא וְשַׁתָּא. נראה לי בס"ד דמן השמים זיכו אותו לכך, להורות על תיקון שהיה עושה במעשר שלו כנגד י"ב פרצופי האצילות שהם סוד אלפים, ובמסכת ביצה גרסינן תליסר ושם פרשתי בס"ד טעם לתליסר יעוין שם.
תָּנָא: לֹא שֶׁלּוֹ הָיְתָה, אֶלָּא שֶׁל שְׁכֶנְתּוֹ הָיְתָה, וּמִתּוֹךְ שֶׁלֹּא מִחָה, נִקְרֵאת עַל שְׁמוֹ. יש להקשות למה לא מיחה, ואם דסבירא ליה 'מותר' שחולק על חכמים, הוה ליה לתנא לומר להדיה דרבי אלעזר בן עזריה מתיר ואמאי נקיט באופן זה? ונראה לי בס"ד דרבי אלעזר בן עזריה לא פליג על חכמים להדיא, ורק כשראו פרת שכנתו יוצאה ולא מיחה בה ידעו שסברתו להתיר. ומה שאמר בביצה (פ"ב משנה ח') שלשה דברים רבי אלעזר בן עזריה מתיר, וחכמים אומרים רק שתים בפירושא אתמר, אבל האי דפרה יוצאה לאו בפירושא אתמר, וגדולה מזו אמרו בחולין על רב, עיין שם.

Daf 55a

הָא יָתִיב מַר עוּקְבָא, אַב בֵּית דִּין. עיין תוספות בתרא דף יו"ד דמחמת האי עובדא ראה רב יוסף בריה דריב"ל בההוא עלמא לשמואל יתיב קמיה דרב יהודא תלמידו עיין שם. [בבא בתרא דף י: תוספות ד״ה עליונים למטה ותחתונים למעלה: פירש רבינו חננאל דאמרו הגאונים שקבלה בידם רב מפי רב דעולם הפוך היינו שראה שמואל דהוה יתיב קמיה דרב יהודה תלמידיה משום דמיחה בשמואל בפרק במה בהמה (שבת דף נה.) גבי ההיא איתתא דאתיא וצוחא קמיה דשמואל ולא אשגח בה אמר ליה רב יהודה לית ליה למר אוטם אזנו מזעקת דל וגו'] ונראה לי דעשו לו מדה כנגד מדה, דרב יהודא שמיחה ביד שמואל כאן אף על פי שהיה ראש שלו, הוה יתיב למעלה משמואל שלא רצה למחות בראש שלו שהוא מר עוקבה בעבור דין אותה אשה, ועל כל פנים נראה לי דלא היה דבר זה לעולם, אלא כך נגזר על סך שנים ידועים שיהיה שמואל יושב קמיה תלמידו לכפר לו על דבר זה.
אָמַר לוֹ הַקָּדוֹשׁ בָּרוּךְ הוּא לְגַבְרִיאֵל: לֵךְ וּרְשֹׁם עַל מִצְחָן שֶׁל צַדִּיקִים תָּיו שֶׁל דְּיוֹ, שֶׁלֹּא יִשְׁלְטוּ בָּהֶם מַלְאֲכֵי חַבָּלָה. קשא מה שאמר לרשום על צדיקים, דאין צריך לרשום אלא על רשעים, ויצוה למלאכי חבלה מי שיש עליו רושם ימיתהו, וכל מי שאין עליו לא יגעו בו? ועוד קשא והלא לא שייך חזרה אצל הקב"ה, כי הוא יודע מעיקרא מה שטענה מדת הדין, ומאחר שהסכים לדבריה אם כן למה אמר לו בתחלה לרשום על צדיקים שיחיו? ונראה לי בס"ד דכתבתי לעיל על דף למ"ד דצדיקים גמורים אין נחבלים על ידי מלאך המות, ורק בשעת מיתה עומד לפניהם ומראה להם כלי זעמו בר מינן, ומחמת פחדם מוסרין עצמן לד' ומתים בנשיקה על ידי אור שכינתו יתברך. וידוע כי תמיד יש בישראל צדיקים גמורים ובינונים, וידוע דהבינונים נידונין ברוב זכיות, וצדיקים בחוט השערה, ורשעים גמורים לוקין בשביל רובי עונות. ובזה מובן הענין דתחלה אמר לו לרשום על צדיקים גמורים 'תָּיו' ולא לפטרם ממיתה לגמרי, אלא כדי שידעו מלאכי חבלה מסימן הזה שהם צדיקים ולא יבאו לשלוט בהם להמיתם בידים, אלא רק יבאו ויעמדו לפניהם ויראו להם כלי זעמם. וסימן של רשעים הוא כדי שישלטו בם מלאכי חבלה שממיתים אותם בחרבם ממש, ועל בינונים לא ירשום כלל, כי אלו נידונים לפי הרוב, ומלאכי חבלה מצווים כל מי שאין עליו רושם לא יגעו בו, ומדת הדין קטרגה מַה נִּשְׁתַּנּוּ אֵלּוּ שאתה עושה להם סימן כפני עצמם, אמר להם אָמַר לָהּ: הַלָּלוּ צַדִּיקִים גְּמוּרִים, וכיון ששמעה מדת הדין שקראם צַדִּיקִים גמורים קטרגה עליהם 'שֶׁלֹא מִחוּ' אך מדת הדין לא ידעה כונתו יתברך ברושם זה על הצדיקים גמורים מה הוא? וחשבה שרוצה להצילם לגמרי מן המיתה בסימן זה. ומה שאמר רַבִּי זֵירָא לְרַבִּי סִימוֹן מֵעוֹלָם לֹא יָצְתָה מִדָּה טוֹבָה מִפִּי הַקָּדוֹשׁ בָּרוּךְ הוּא, וְחָזַר בָּהּ לְרָעָה, חוּץ מִדָּבָר זֶה וכו' היינו לפי פשוטן של דברים אלו, דלפי הנראה מה שאמר תחלה לעשות הסימן לצדיקים הוא לפטרם לגמרי. ונראה לי בס"ד מה שרשם על צדיקים גמורים תָּיו שֶׁל דְּיוֹ היינו שהצדיקים הם עֲרֵבִים, וידוע מ"ש במדרש רבא בראשית פרשה כ"ו אין לשון יַד אלא ערב, שנאמר (בראשית מב, ט) אָנֹכִי אֶעֶרְבֶנּוּ מִיָּדִי תְּבַקְשֶׁנּוּ, עיין שם. לכן הצדיקים נקראים 'יָדוֹת' והיינו שרמז באות תָּיו שֶׁל דְּיוֹ, כלומר תתחבר ת' עם אותיות דְּיוֹ ויהיה צירוף 'יָדוֹת' שהוא כינוי לצדיקים שנקראים 'יָדוֹת'. אבל לָרְשָׁעִים תָּו שֶׁל דָּם, שישראל נמשלו לענבים שיש בהם הנאת אכילה ושתיה, והרשעים נמשלים לתמד שאין בו לא אכילה ולא שתיה ורק יש מעט לחלוחית יין אשר נשאר בו, ואם תצרף אות ת' עם אותיות דָּם יהיה 'תמד'. ועוד נראה לי בס"ד הטעם, כי הרשעים גורמים להפריד האל"ף בתואר אָ דָם שיש לישראל דוקא וישאר דָּם, לכך רושם הרשעים בדם, אבל צדיקים אדרבה מחברים אל"ף עם 'דָּם' ונשלם בהם תואר אָדָם, ולכן אמר לו לרשום בדיו, כי אות אל"ף יש בו ב' צורות הא' צורת יו"י, והב' צורת יו"ד, כנודע מן כונת האכילה של מ"ו נ"ח ד"ך, ועל כן רושם בדי"ו מורה על תיקון שעושים באות אל"ף לחברו בדם ונשלם אדם. ובזה יובן מה שאמר רַבִּי שְׁמוּאֵל בַּר נַחְמָנִי אֵלּוּ בְּנֵי אָדָם שֶׁקִּיְּמוּ אֶת הַתּוֹרָה כֻּלָּהּ, מֵאָלֶ"ף וְעַד תָּ"ו, וקשא בשלמא התי"ו כתובה על מצחן אך האל"ף מאן דכר שמיה, ובזה ניחא שהאל"ף נרמז בדי"ו ודו"ק. והרב עט"ר אבא מארי ז"ל בספרו מדרש אליהו פירש המאמר על פי מה שאמרו חכמינו ז"ל שהרשע אי אפשר שיכנס בחמשים שערי טומאה עד שירשיע ת' יום רצופים, ולכן רשם תי"ו ברשעים על אשר הרשיעו ת' יום ונכנסו בטומאה, ועל הצדיקים רשם תי"ו שהם נהגו בקדושה והכניעו ת' כוחות דסטרא אחרא שהם כנגד ת' ימים של רשעת הרשע, וכנגד זה נאמר (בראשית לג, א) וְהִנֵּה עֵשָׂו בָּא וְאַרְבַּע מֵאוֹת אִישׁ עִמּוֹ, עיין שם דפח"ח [דברי פי חכם חן]. ונראה לי עוד טעם אחר בכתיבת אות ת', כי הצדיק נקרא 'מַשְׂכִּיל' [400] שהוא מספר ת', והרשע להפך, שיהפך מַשְׂכִּיל לאותיות מַכְשִׁיל שהוא גם כן מספר ת'.
אָמַר רַב: 'תָּו' תִּחְיֶה. 'תָּו' תָּמוּת. קשא לפי זה הוה ליה לרשום אלף שגם כן יהיה בו הרמז כך אלף אחיה וכו', או ירשום נו"ן וגם כן יהיה בו הרמז כך נו"ן נחיה וכו'? ונראה לי בס"ד כי באלף או נו"ן לא יהיה תיבה שהיא פועל יוצא לאחרים, אלא כאלו זה הרושם אומר על עצמו אחיה נחיה, אבל בתי"ו יהיה תיבת תִּחְיֶה וכן תיבת תָּמוּת שהוא פועל יוצא לאחרים שאומר הרושם כן לאותו הנרשם.
וּשְׁמוּאֵל אָמַר: תַּמָּה זְכוּת אָבוֹת. אין הכונה תַּמָּה לגמרי והלא גם עתה אנחנו מתפללין בזכות האבות, אלא הענין הוא כי מקודם לא היה צריך סיוע תפלה ועכשיו צריך סיוע תפלה. והנה מדברי התוספות נראה דשמואל נקיט תַּמָּה על תָּי"ו שנרשם ברשעים וְרַבִּי יוֹחָנָן אָמַר תָּחֹון על תָּי"ו של צדיקים, כלומר זו משמעותה תַּמָּה וזו משמעותה תָּחֹון, ועל כן נראה לי בס"ד טעם נכון למה שאמר לו לרשום תָּי"ו של רשעים בדם, כי אות תָּי"ו של רשעים צריך לצרף עמה אותיות 'מה' ולקרותה תַּמָּה, ולכן אמר לו שירשום אותה בדם כי דם עם הכולל מ"ה [45], להורות שעם זאת צריך לצרף מ"ה ולקרותה 'תַּמָּה' אך בצדיקים אמר לו בדיו כי אות ת' של צדיקים צריך לצרף עמה אותיות 'חן' ולקרותה 'תָּחֹון' והנה אותיות 'חֹון' [64] הם מספר ס"ד, וזה נרמז בדיו שהוא ד' י"ו, כלומר ד' פעמים י"ו [16×4=64] הם מספר 'חֹון'.
חוֹתָמוֹ שֶׁל הַקָּדוֹשׁ בָּרוּךְ הוּא 'אֱמֶת'. נראה לי בס"ד אותיות אֱמֶת במילואם אל"ף מ"ם תי"ו מספר תר"ז [607]. ובזה יובן (ישעיהו מ, יב) וְשָׁמַיִם בַּ'זֶּרֶת' תִּכֵּן, רצונו לומר בחותם אֱמֶת שהוא מספר זֶּרֶת, ואותיות אֱמֶת במילואם הם מספר עֲנוּ אֱמֶת לִי [607], רצונו לומר הקב"ה אומר לבריות עֲנוּ אֱמֶת לִי שלא תשקרו גם בדבר הנוגע לִי, וכמו שאמרו רבותינו ז"ל ביומא על ירמיה ודניאל בשביל שידעו שהקב"ה אמיתי לא כזבו לו, ולכך לא אמרו הַגִּבּוֹר או הַנּוֹרָא.
וְ'אִישׁ' לֹא יַצִּילֶנָּה מִיָּדִי (הושע כ, יב). נראה לי בס"ד א' אברהם, יו"ד יצחק, ושי"ן יעקב, שיש לו ג' שמות שראשי תיבות שלהם יודי"ן שהם ישראל יעקב ישורון, ואלו הן שלשה יודי"ן של אות שי"ן.
אֵין מִיתָה בְּלֹא חֵטְא. עיין הרי"ף ז"ל, ונראה לי בס"ד דנקט חדא כדנקט קרא (יחזקאל יח, ד) הַנֶּפֶשׁ הַחֹטֵאת הִיא תָמוּת, אמנם כונת הכתוב על מזיד, כי לפעמים יכנה הכתוב את המזיד גם כן בשם חֵטְא בסתם, והטעם דאמרו רבותינו ז"ל אין אדם חוטא במזיד אלא אם כן נכשל בשוגג תחלה, וכמו שכתב רבינו מהר"ם אלשיך ז"ל על פסוק (תהילים א' א') אֲשֶׁר לֹא הָלַךְ בַּעֲצַת רְשָׁעִים וּבְדֶרֶךְ חַטָּאִים לֹא עָמָד.

Daf 55b

מִפְּנֵי מַה קָּנַסְתָּ מִיתָה עַל אָדָם הָרִאשׁוֹן?. מקשים וכי לא ידעי מלאכי השרת מה שחטא בעץ הדעת? ועוד למה קרי לה מצוה קלה? ונראה לי בס"ד כי ראו דמלבד המיתה גזר עליו יסורין קשים. (בראשית ג, יז) בְּעִצָּבוֹן תֹּאכֲלֶנָּה כֹּל יְמֵי חַיֶּיךָ וְקוֹץ וְדַרְדַּר תַּצְמִיחַ לָךְ וְאָכַלְתָּ אֶת עֵשֶׂב הַשָּׂדֶה, בְּזֵעַת אַפֶּיךָ תֹּאכַל לֶחֶם, ולכן שאלו כיון שגזרת עליו יסורין קשים לָמָּה קָנַסְתָּ עָלָיו מִיתָה, די ביסורין לכפר? והשיב להם מִצְוָה קַלָּה צִוִּיתִיו וְעָבַר עָלֶיהָ. והכונה על פי מ"ש במדרש רבה על פסוק (בראשית ג, יא) מִי הִגִּיד לְךָ כִּי עֵירֹם אָתָּה, אמר רבי לוי משל לשואלת חומץ [אשה שבאה לשכנתה כאילו כדי לשאול חומץ, אך בחלקלקות לשונה היא מסיתה אותה, כנחש, לדבר עבירה] שנכנסה אצל אשתו של חבר שהוא הלוחש על נחשים ומכניסם לתוך כלי אחד, אמרה לה 'מה בעלך עושה עמך?' אמרה לה: 'כל טוב הוא עושה עמי, חוץ מחבית זאת, שהיא מלאה נחשים ועקרבים, שאינו משליטני עליה', אמרה לה: 'כל קוזמיחון שלו [תכשיטיו היקרים] שם, והוא מבקש לישא אשה אחרת וליתן אותן לה'. מה עשתה [אשת החבר]? הושיטה ידה לתוכה. התחילו מנשכים אותה. כיוון שבא בעלה, שמע קולה מצווח. אמר לה: 'שמא באותה חבית נגעת?' כך אמר הקב"ה לאדם הראשון (בראשית ג, יא) 'הֲמִן הָעֵץ אֲשֶׁר צִוִּיתִיךָ לְבִלְתִּי אֲכָל מִמֶּנּוּ אָכָלְתָּ?' עד כאן לשונו. וצריך להבין מה בא רבי לוי ללמדנו במשל הזה? ונראה כי נתכוין לתרץ בו קושיא הנזכר למה נקנס מיתה לאדם הראשון מאחר שגזר עליו יסורים בעבור עון ההיא? ותירץ דהמיתה לא באה לו בתורת עונש, אלא באה ממילא מארס אכילת עץ הדעת טוב ורע, שהיה בזה רע שהוא ארס הממית! ולזה הביא משל הנזכר כי אותה אשה בעת שהושיטה ידה לתוך החבית עברה על צווי בעלה ונתחייבה עונש, ונשיכת הנחשים בא לה ממילא ולא נתנו לה בשביל עונש שעברה על דברי בעלה. ובזה יובן בס"ד דבריו יתברך לאדם הראשון (בראשית ב' י"ז) וּמֵעֵץ הַדַּעַת טוֹב וָרָע לֹא תֹאכַל מִמֶּנּוּ כִּי בְּיוֹם אֲכָלְךָ מִמֶּנּוּ מוֹת תָּמוּת, והדברים כפולים, אך בזה ניחא רצונו לומר מֵעֵץ הַדַּעַת שהוא טוֹב וָרָע שיש בו ארס שהוא הרע שבו, הנה זה בְּיוֹם אֲכָלְךָ מִמֶּנּוּ מוֹת תָּמוּת, רצונו לומר בארס של מות שיש בתוכו תמות בו ממילא, ונמצא המיתה לא באה אל אדם הראשון בתורת עונש אלא טבעית, שגילה לו מעיקרא שיש בזה ארס שהוא ממית. ולכן היסורין שגזר עליו המה צריכין להיות בשביל עונש על אשר עבר על צווי השם יתברך, ולזה אמר להם מִצְוָה קַלָּה צִוִּיתִיו, אות למ"ד של קַ לָּ ה נדרשת כפלים לכאן ולכאן ועל כן קרי בה 'קל לה' והיינו 'קל' כלומר קלקול כמו שנאמר, השרש בשרש קִלְקַל בַּחִצִּים (יחזקאל כא, כו) וכן, כָל הַגְּבָעוֹת הִתְקַלְקָלוּ (ירמיהו ד, כד) שהוא מענין ההרס וההשחתה כדברי רבותינו ז"ל (שבת קו.) באומרם כל המקלקלין פטורים, וכן אומרם (משנה דמאי ג, ו) שֶׁחֲשׁוּדָה לַחֲלֹף אֶת הַמִּתְקַלְקֵל, וכן יש לפרש בכך פסוק קַל הוּא עַל פְּנֵי מַיִם (איוב כד, יח), דקאי על דור המבול שהוא גם כן לשון השחתה, ולזה אמר המיתה לא באה לו בתורת עונש, אלא המצוה שהיא 'קל לה' רצונו לומר שיש בה ארס המשחית וממית היא המיתה אותו. ובאופן אחר נראה לי בס"ד, שהם שאלו אמאי נתחייב מיתה על עון אחד, והלא מוכרח לעבור כדי לקיים מצות עשה דתשובה? והשיב להם מִצְוָה קַלָּה צִוִּיתִיו ובתשובה עדיין לא צוויתיו! אף על גב דידע דאיכא תשובה הא על כל פנים באותו זמן על זו נצטוה ועל זו לא נצטוה, ועוד אני יודע שכונתו לעבור עליה ולא בשביל לקיים מצות התשובה. ונראה דקרי לה מִצְוָה קַלָּה בשביל שאין בה טורח כי היא שֵׁב וְאַל תַּעֲשֶׂה, ועוד 'קַלָּה' מפני שעדיין לא ידע טעמו של העץ מה הוא ואין מן הראוי שיהיה יצרו תוקפו כל כך.
וַהֲלֹא מֹשֶׁה וְאַהֲרֹן, שֶׁקִּיְּמוּ כָּל הַתּוֹרָה כֻּלָּהּ, וּמֵתוּ?. קשא והא כתיב (במדבר כ, יב) יַעַן לֹא הֶאֱמַנְתֶּם בִּי, דנמצא חטאו! ונראה לי כי בזה איכא ביטול מצות 'עשה' בלבד שאמר להם וְדִבַּרְתֶּם אֶל הַסֶּלַע וליכא 'לאו' דלא אמר להם 'לֹא תַּכּוּ אֶת הַסֶּלַע' ואין עונשין על ביטול מצות עשה אלא בעידן רתחא. ולכן השיב להם (קהלת ט' ב') מִקְרֶה אֶחָד לַצַּדִּיק וְלָרָשָׁע, פירוש כיון דאיכא רתחא בעבור עונות הרשע אז גם הצדיק שאין בידו חטא של 'לאו' אלא רק ביטול 'עשה' נענש, ולכן כיון דהוה רתחא משום חטא ישראל נענשו משה ואהרן על ביטול מצות עשה. ולפי זה אין מברייתא זו קושיא על רב אמי, אך המקשן אזיל בתר פשט הדברים דמשמע דלא חטאו כלל, ורק משום מִקְרֶה אֶחָד לַצַּדִּיק וְלָרָשָׁע הוא דמתו. והנה ראיתי להרב עיון יעקב ז"ל דפירש שאלת מלאכי השרת על אדם הראשון דאין ראוי לקנוס עליו מיתה בשביל עבירה אחת, דְ'פַּעֲמַיִם שָׁלוֹשׁ עִם גָּבֶר' (איוב לג, כט), והשיב מִצְוָה קַלָּה צִוִּיתִיו אני בעצמי ואינו דומה שומע מפי מלך לשומע מפי שליח, ובזה פירש (שמות כ, טז) דַּבֵּר אַתָּה עִמָּנוּ וְנִשְׁמָעָה וְאַל יְדַבֵּר עִמָּנוּ אֱלֹהִים פֶּן נָמוּת, עיין שם. ולפי דברי הרב ז"ל הנזכר ניחא לתרץ קושיא שיש להקשות בדברי רבי שמעון בן אלעזר דאמר 'מֹשֶׁה וְאַהֲרֹן בְּחֶטְאָם מֵתוּ' וקשא אכתי איך ימותו בשביל חטא אחד? ובזה ניחא דמשה רבינו ע"ה שמע מפי הקב"ה לכך נענש בחטא אחד, ואהרן אף על פי ששמע מפי שליח שצריך גם הוא לדבר, דכתיב (במדבר יט, ח) 'וְדִבַּרְתֶּם אֶל הַסֶּלַע' לשון רבים, הנה עוד יש לו חטא שני, שלא הוכיח את אחיו כשראהו מכה בסלע, ועל שתים יש עונש לחד מאן דאמר.
אַרְבָּעָה מֵתוּ בְּעֶטְיוֹ שֶׁל נָחָשׁ. פירוש 'בַּעֲצָתוֹ' וצריך להבין למה לא אמר 'בַּעֲצָתוֹ' להדיה שהוא לשון מפורש יותר? ונראה לי עֶטְיוֹ בהפוך אתוון טָעָיו, שיש בזה המילה ב' דברים 'עטיו וטעיו' שהוא עצתו וטעותו.
כָּל הָאוֹמֵר: רְאוּבֵן חָטָא, אֵינוֹ אֶלָּא טוֹעֶה. נראה לי בס"ד, תיבת 'כָּל' לרבות אפילו האומר כן כונתו לטובה, כדי שילמדו ממנו מצות התשובה, אפילו הכי טועה הוא בכך דאין לתלות בו דופי ממש חס וחלילה.
עָמַד וּבִלְבֵּל אֶת מַצָּעָהּ. נראה לי בס"ד וַיִּשְׁכַּב אֶת בִּלְהָה פִּילֶגֶשׁ אָבִיו [1223] עולה מספר אלף ורכ"ג כמספר בִּלְבֵּל לְמַצָּע בִּלְהָה פִּילֶגֶשׁ אָבִיו לֹא חָטָא כִּי קִנֵּא עַל כְּבוֹד לֵאָה אִמּוֹ [1223] שעולים תיבות אלו אל"ף ורכ"ג בדקדוק! ונראה לי בתיבת פַּחַז ראשי תיבות פ סעת ח קרת ז כרת, רצונו לומר 'פסעת' לבלבל המצע, ולא להכעיס נתכוונת, אלא 'חקרת' איך תהיה שפחת אחות אמי צרה לאמי, יען כי 'זכרת' עצבון אמך בהיות לה צרה, גם פַּחַז ראשי תיבות פ עלת ח כמת ז כית.
מֻצָּל אוֹתוֹ צַדִּיק מֵאוֹתוֹ עָוֹן, וְלֹא בָּא מַעֲשֶׂה זֶה לְיָדוֹ. נראה לי בס"ד דכל מעשה איסור בפועל נרשם בשרטוט הידים, כמו שאמר הכתוב (ישעיהו א, טו) יְדֵיכֶם דָּמִים מָלֵאוּ, וכאן לא עשה מעשה איסור כלל לכך לא נרשם בידו.
כָּל הָאוֹמֵר בְּנֵי עֵלִי חָטְאוּ, אֵינוֹ אֶלָּא טוֹעֶה. פירש רש"י האומר חטאו באשת איש טועה ומיהו בבזיון קדשים חטאו, ונראה לי בס"ד, לכך הקדים לומר וּבְנֵי עֵלִי בְּנֵי בְלִיָּעַל (שמואל א' ב, יב), והוא 'בְלִיָּעַל' אותיות 'בַּל עֵלִי' רצונו לומר לא עשו כמנהג עֵלִי שהיה מכבד הקדשים, ולכן גם עֵלִי אמר להם 'אל בני' פירוש אין אתם קרויים 'בְּנִי' שאין אתם דומים לי מצד חוקות הכהונה. והא דאמר 'כָּל' נראה לי בס"ד, לרבות אם יאמר אדם דבר בסתם בְּנֵי עֵלִי חָטְאוּ, ולא יפרש שחטאו בבזיון קדשים, אף על פי שהוא מתכוין על בזיון קדשים הנה הוא טוֹעֶה בדבר זה, כי השומע יבין חטאו באשת איש משום דאזיל בתר פשטיה דקרא.
מִתּוֹךְ שֶׁשִּׁהוּ אֶת קִנֵּיהֶן, שֶׁלֹּא הָלְכוּ אֵצֶל בַּעֲלֵיהֶן, מַעֲלֶה עֲלֵיהֶם הַכָּתוּב כְּאִלּוּ שְׁכָבוּם. יש להקשות בזה נרמז ביטול פריה ורביה ולא שייך למימרי על זה 'כְּאִלּוּ שְׁכָבוּם'? ונראה לי בס"ד דידוע מה שכתבו האחרונים ז"ל דאם האשה תטבול מטומאתה ואין בעלה עמה בבית באותה לילה ידבקו בה כוחות רוחין ושידין, ובאשכנז נוהגין לעשות תיקון לדבר זה להניח סכין תחת האשה, ותחבק בשינתה תינוק קטן, וכמו שכתב הגאון שבות יעקב בתשובה (חלק ג, סימן טז), ולכן אלו הנשים שטובלין בשביל בעליהם, ואין באים לשכב עם בעליהם, אלא ישכבון חוץ לביתם עד שיקריבו את קרבנם, נמצא הם גורמים להם שישכבו עם כוחות רוחין ושידין, לכך מעלה עליהם הכתוב כְּאִלּוּ הם שְׁכָבוּם. ודע כי מדברים אלו שנכתבו על בני עלי ובני שמואל נמצינו למדין, שהאדם יתוודה על עבודה זרה ושפיכות דמים וגלוי עריות אף על פי שלא חטא בהם ממש אלא עשה דברים הדומין, כגון גאוה וכעס והלבנת פנים ובזוי מועדים דאמרו רבותינו ז"ל עליהם לשון כְּאִלּוּ.

Daf 56a

שֶׁנֶּאֱמַר: (שמואל א' ח, א) "וַיְהִי כַּאֲשֶׁר זָקֵן שְׁמוּאֵל וְגוֹ' וְלֹא הָלְכוּ בָנָיו בִּדְרָכָיו". מקשים אמאי הביא פסוק זה, ודי להביא פסוק לֹא הָלְכוּ בָנָיו בִּדְרָכָיו? ונראה לי כי פסוק זה מלמדנו חטאם היה שלא הלכו כמנהג שלו לסבב, יען כי הכתוב אומר מפני שהיה זָקֵן לכך שם בניו שופטים. וקשא וכי זקן לא יכול לשפוט? ועוד הוא נפטר בן נ"ב שנה ולא היה זקן כל כך?! אך הואיל והיה דרכו לסבב ודבר זה גם בהיותו בן חמשים לא יוכל לעשות בשביל טרחא, לכך שם בניו שופטים כדי שהם יעשו כמנהגו לסבב, ועל זה בא הכתוב אחריו ואמר לֹא הָלְכוּ בִּדְרָכָיו, אלו אשר שם אותם שופטים בעבורם אבל מחטא לא חטאו.
"וַיִּטּוּ אַחֲרֵי הַבָּצַע" (שמואל א' ח' ג'), רַבִּי מֵאִיר אוֹמֵר: חֶלְקָם שָׁאֲלוּ בְּפִיהֶם וְכוּ'. דברי התנאים כולם אמת, ונרמזו כל דבריהם באותיות שהם אַחֲרֵי 'הַבָּצַע' כי אחר עי"ן יש פ"ה רמז למאן דאמר חֶלְקָם שָׁאֲלוּ בְּ 'פֶה' ואחר צד"י יש קו"ף רמז למאן דאמר 'קֻפָּה ' יְתֵרָה שֶׁל מַעֲשֵׂר נָטְלוּ בִּזְרוֹעַ, ואחר בי"ת יש גימ"ל רמז למאן דאמר מְלַאי הִטִּילוּ עַל בַּעֲלֵי בָּתִּים שבזה נעשו 'גומלין' זה את זה, וזהו גימ"ל שהוא רצונו לומר גומלין זה את זה, ולכן אמרו וַיִּטּוּ אַחֲרֵי הַבָּצַע 'אַחֲרֵי' דייקא דכלהו אתנהו. ברם קשה לי בזה דהוה ליה להקדים דברי רבי עקיבה לדברי רבי מאיר ורבי יהודה שהיו תלמידיו? ונראה לי בס"ד הקדים דברי רבי מאיר ורבי יהודה מפני שקרובים לפשט הכתוב טפי, כי מן הכתוב משמע שהיה הקלקול מצד הדין שהיו עושין דבר להחניף, אבל מה שאמר קֻפָּה נָטְלוּ בִּזְרוֹעַ אין עושין חנופה בעבור דבר זה, דהא בזרוע ויד רמה נוטלין, ולכן דברי רבי יוסי שגם הם אינם קרובים לפשט המקרא, כי הוא אמר כיוצא בזה מַתָּנוֹת נָטְלוּ בִּזְרוֹעַ הזכירם אחר דברי רבי עקיבה שהיה רבו, ונמצא דאם נאמר כל הני הוו בהו, הרי יש בידם חמשה דברים, כי מלבד ארבעה דאמרו תנאים הנזכרים, עוד איכא חדא דאמר שמואל בר נחמני אמר רבי יונתן שֶׁלֹּא עָשׂוּ כְּמַעֲשֵׂה אֲבִיהֶם לסבב, ונראה לכך נאמר ויטו אחרי 'הַבָּצַע' רמז בזה 'ה' בצע'.
קֻפָּה יְתֵרָה שֶׁל מַעֲשֵׂר נָטְלוּ בִּזְרוֹעַ. נראה לי בס"ד כי המעשר הוא אחד מעשרה, אבל בעל עין טובה יפריש עוד מעשר עני כדי שיהיה בין הכל חומש, וזה נקרא קֻפָּה יְתֵרָה שהוא יותר מן החיוב, ואין להם מן הדין לתבוע חלק היתרון הזה, והם היו לוקחים גם זה בִּזְרוֹעַ כאלו יש להם זה מצד הדין.
כָּל הָאוֹמֵר דָּוִד חָטָא, אֵינוֹ אֶלָּא טוֹעֶה. נראה לי בס"ד בא לרבות בתיבת 'כָּל' אפילו שהאומר כן כונתו לשם שמים כדי לחזק לב בעל תשובה, כמו שאמרו רבותינו ז"ל (עבודה זרה ד:) 'לא היה דוד ראוי לאותה מעשה אלא להורות תשובה ליחיד' עם כל זה אינו אלא טועה במה שאומר חטא בסתם, שהשומע יבין ויחשוב שחטא באשת איש ממש וזה אינו כך, ואף על גב דפסוק דמוכח מיניה דְּשְׁכִינָה עִמּוֹ נאמר קודם עון בת שבע, מכל מקום שפיר מוכח כי הקב"ה צופה עתידות, ואם ידע שיחטא אחר כך בחטא אשת איש חס וחלילה איך תשרה עליו שכינה מעיקרא?!
רַבִּי, דְּאַתִּי מִדָּוִד מְהַפֵּךְ וְדָרִישׁ בִּזְכוּתֵיהּ דְּדָוִד. קשא לשון מְהַפֵּךְ יתר ואין לו ביאור? ונראה לי בס"ד דאף על גב דלפי דרשה זו של רבי דבת שבע היתה פנויה ואוריה נתחייב הריגה כדין, אכתי לא פליט דוד המלך ע"ה מִלְזוּת שְׂפָתַיִם, שעדיין אומרים למה עשה הדבר בהסתר וגניבה, ששלח אותה לביתה ואמר לאוריה שישכב עמה כדי שלא יורגש שנתעברה ממנו, שדברים אלו מוכחין כאלו היא עודנה אשת איש כשבא עליה? לכך קודם שהיה דורש רבי פסוק זה המדבר בזכות דוד המלך ע"ה, ומגיד על בת שבע פנויה, ואשתו של דוד היא מן הדין, היה רבי דורש פסוק הידוע שהוא נדרש מהופך מסיפיה לרישיה, והוא פסוק (תהילים קיט, קכו) עֵת לַעֲשׂוֹת הֳ' הֵפֵרוּ תּוֹרָתֶךָ, דאמרינן בגמרא דברכות (דף סג) אמר רבא האי קרא מסיפיה לרישיה מדריש, הֵפֵרוּ תּוֹרָתֶךָ מה טעם? משום עֵת לַעֲשׂוֹת לַהֳ', ופירש רש"י ז"ל הֵפֵרוּ תּוֹרָתֶךָ הם העושים רצונך, כגון אליהו שהקריב בבמה משום עֵת לַעֲשׂוֹת גדר וסייג בישראל לשמו של הקב"ה להפרישם מעבודה זרה עיין שם. והנה על פי דרשת פסוק הנזכר דדרשינן ליה מהופך, אז ממילא בטל לְזוּת שְׂפָתַיִם הנז' מעל אדונינו דוד המלך ע"ה, שגם הוא עשה דברים המורין שהיא עודנה אשת איש חס וחלילה, כדי שיורה בזה תשובה ליחיד לעשות גדר בישראל לענין תשובה, שיאמרו דוד חטא באשת איש ועשה תשובה ונרצה לו, ואם כן אין דבר עומד בפני התשובה, ואז כולם יתעוררו לעשות תשובה, וכמו שנאמר (תהילים נא, טו) אֲלַמְּדָה פֹשְׁעִים דְּרָכֶיךָ וְחַטָּאִים אֵלֶיךָ יָשׁוּבוּ. ולכן רבי הוה מְהַפֵּךְ וְדָרִישׁ בִּזְכוּתֵיהּ, פירוש הוה מְהַפֵּךְ בפסוק אחד הידוע לדרשו מספיה לרישיה, ואחר כך הוה דָרִישׁ בִּזְכוּתֵיהּ דדוד, בהאי קרא של מדוע שהיה עושה הדרשה של היפוך הכתוב הנזכר, כמו מערכה אל הדרוש של פסוק זה. ובשם הגאון העשל ז"ל שמעתי דמפרש לדקדוק זה של מְהַפֵּךְ, ודריש על פי מ"ש בבתרא (דף קיט), דפליגי אי חולקין כבוד לתלמיד במקום רבו, והאי פלוגתא תליא בדרשת הכתוב (במדבר כז, ב) וַתַּעֲמֹדְנָה לִפְנֵי מֹשֶׁה וְלִפְנֵי אֶלְעָזָר הַכֹּהֵן וְלִפְנֵי הַנְּשִׂיאִם וְכָל הָעֵדָה פֶּתַח אֹהֶל מוֹעֵד, ומאן דסבר חולקין דריש הכתוב הנזכר בפשוטו, דעמדו לפני אלעזר אחר שעמדו לפני משה, ומאן דסבירא ליה אין חולקין סבר סרס המקרא ודרשהו, דמעיקרא עמדו לפני אלעזר, ואחר כך לפני משה, ולכן רַבִּי דְּדָרִישׁ כאן בִּזְכוּתֵיהּ דְּדָוִד, לומר שבדין הרג את אוריה שחלק כבוד ליואב בפני דוד, על כן היה מְהַפֵּךְ הפסוק של וַתַּעֲמֹדְנָה, כמאן דאמר סרס הכתוב ודרשהו, כמאן דאמר אין חולקין כבוד לתלמיד במקום הרב עד כאן דבריו.
שֶׁבִּקֵּשׁ לַעֲשׂוֹת וְלֹא עָשָׂה. קשא כיון דדריש בת שבע מגורשת היתה קודם שיצא אוריה, אם כן מאי בִּקֵּשׁ לַעֲשׂוֹת רַע וְלֹא עָשָׂה? ומהרש"א ז"ל ישב קושיא זו למאן דאמר היו כותבין על תנאי, ועדיין אין הדבר מתיישב היטב כאשר יראה הרואה וגם מה שתירץ על פי סברת רבנו תם ז"ל דסבירא ליה היו מגרשין בצנעה קשא, והלא ודאי דוד המלך ע"ה ידע אשר גרש אותה אוריה, כי הוא אשר תיקן דבר זה לחיילותיו! וגם בעת שבאה בת שבע אליו שאל אותה אם יש לה גט. ונראה לי בס"ד כי הרע הזה שֶׁבִּקֵּשׁ לַעֲשׂוֹת הוא על מה שרצה להיות אוריה שוכב עמה, שצוהו שילך לביתו אחר שידע שהיא מעוברת, ונמצא שרצה לתלות את בנו שנולד ממנו באוריה, ודבר זה נפיק מניה חורבא בענין ערוה! ועוד אם ילך אוריה לביתו וישכב עם בת שבע, נמצא שוכב עם מעוברת חבירו ואיכא איסורא רבא, וכל שכן מ"ד נתקדשה לדוד המלך ע"ה בביאה ראשונה שבא עליה כי שם היו עדי יחוס, ואם כן איך ישכב אוריה עם אשת איש?! ולדבר זה שרצה לעשות קרי ליה 'רַע'. אך באמת לא נעשה הָרַע הזה כי אוריה לא הלך לביתו, ולמחר כשאמר לו לָמָּה לֹא הָלַכְתָּ לְבֵיתְךָ? והשיב לו דברי טעם, לא הכריחו דוד המלך ע"ה שילך לביתו בלילה שניה, שאם היה גוזר עליו שילך על כל פנים שיהיה, היה מוכרח שילך לקיים גזירת מלך. אך באמת גם דוד המלך ע"ה נתחרט מזאת העצה שחשב לעשות, ועל זה קאמר שֶׁבִּקֵּשׁ לַעֲשׂוֹת וְלֹא עָשָׂה. ומה שאמרו שֶׁהָיָה לְדוּנוֹ בְּסַנְהֶדְּרִין, אף על גב דאם דן אותו שם גם כן היה נהרג בחרב, כי חייבי מלכות מיתתם בסייף, מכל מקום היה נהרג בסייף של בית דין, ועתה נהרג בחרב של מלחמה שזה נקרא חרב בסתם אבל של בית דין נקרא סייף.
"וְאֶת אִשְׁתּוֹ לָקַחְתָּ לְּךָ לְאִשָּׁה" לִקּוּחִין יֵשׁ לְךָ בָּהּ. נראה לי בס"ד אמר לִקּוּחִין לשון רבים, כי הוא היה גלגול אדם הראשון, והיא היתה גלגול חוה, ולפי זה ב' לקוחין היו של גלגול הקודם, ושל גלגול עתה. או נראה לי בס"ד לִקּוּחִין בהפוך אתוון חֲלוּקִין לשון חלוק ומלבוש, כי האיש נותן לאשה בקדושין 'אור מקיף' ובביאה 'אור פנימי' ובזה פרשתי בס"ד הטעם שמנהג חסידים לקדש בטבעת לרמוז על אור מקיף, ודוד המלך ע"ה בביאה ראשונה קידשה על ידי עידי יחוד, ונמצא שלא היה חסר גם אור המקיף, ולזה אמר 'לִקּוּחִין' אותיות 'חֲלוּקִין' רמז לאור מקיף יש לך בה שגם זה לא היה חסר:
מָה חֶרֶב בְּנֵי עַמּוֹן אִי אַתָּה נֶעֱנַשׁ עָלָיו, אַף אוּרִיָּה הַחִתִּי אִי אַתָּה נֶעֱנַשׁ עָלָיו. פירוש מה שנהרגו בו עוד אנשים אחרים מישראל עם אוריה אין אתה נהרג על אותו חרב, כי אתה לא צוית אלא על אוריה, והיה לו ליואב לעשות אופן שאוריה לבדו יהרג, ולכך ודאי דאין אתה חייב בזה, הנה גם על אוריה שצוית עליו בפירוש אין אתה חייב, יען כי מורד במלכות היה.
אָמַר רַב: כִּי מְעַיַּנְתְּ בֵּיהּ בְּדָוִד, לָא מַשְׁכַּחַתְּ בֵּיהּ, בַּר מִדְּאוּרִיָּה. יש להקשות תיבת בֵּיהּ יתור לשון הוא, והוה ליה למימר כִּי מְעַיַּנְתְּ בְּדָוִד? ונראה לי בס"ד דידוע כל הנשמר בערוה נקרא קָדוֹשׁ, וכן האשה נקראת קְדוֹשָׁה, אבל הנואף הזכר נקרא קָדֵשׁ, והנקבה קְדֵשָׁה בחסרון וא"ו. ובזה פרשתי בס"ד הטעם אצל יוסף המלך ע"ה דכתיב ביה (בראשית מא, מב) וַיַּלְבֵּשׁ אֹתוֹ בִּגְדֵי שֵׁשׁ, שזכה לכבוד זה של בִּגְדֵי שֵׁשׁ בשביל שהיה שלם באות וא"ו של קָדוֹשׁ, ולכן בישראל שגדרו עצמן מן הזנות במצרים כתיב בהו (יחזקאל טז, י) וָאֶחְבְּשֵׁךְ בַּשֵּׁשׁ וַאֲכַסֵּךְ 'מֶשִׁי' אותיות 'שמי' הוא 'שם י"ה'. ובזה מובן טעם נבון מה שנמצא אות וא"ו בשם דוד באופן שהוא נגלה ויוצא במבטא, ואינו כמו וא"ו דיעקב וראובן ושמעון וכיוצא שאינו נרגש ויוצא במבטא ולא עוד אלא שהוא סמוך לאות דל"ת כמו שסמוך בתואר קדוש לאות דל"ת, והיינו להורות שהוא שלם באות וא"ו דקדוש שלא חטא בערוה! ובזה יובן בס"ד מה שנאמר בדוד המלך ע"ה וַיִּיקַר שְׁמוֹ מְאֹד (שמואל א' יח, ל), רצונו לומר בשמו יש יקר תפארת שלמותו. ובזה יובן בס"ד מה שהיו אויביו אומרים מָתַי יָמוּת וְאָבַד שְׁמוֹ כנזכר בתהלים (מא, ו), והיינו כי בשמו רמז והוכחה שלא חטא בערוה, ולכן הם מקוים ומצפים שימות, רצונו לומר שיהיה עני בחייו דחשוב כמת, שהעניות מורה על חטא זנות כמו שנאמר (משלי ו, כו) כִּי בְעַד אִשָּׁה זוֹנָה עַד כִּכַּר לָחֶם, ובזה יאבד הרמז הרמוז בשמו לטובתו המורה עליו שלא חטא בערוה. וזה שאמר כאן רַב כִּי מְעַיַּנְתְּ 'בֵּיהּ ' בְּדָוִד, בֵּיהּ דייקא, רצונו לומר בו בשמו תמצא שהוא נקי באחת מן השתים שהם ענין בת שבע וענין אוריה, כי שמו מגיד שלא חטא בבת שבע, ואם כן לא נשאר עליו אלא רק ענין אוריה, וגם בזה נשמר רַב למידק כלשונו שלא אמר אֶלָּא בְּאוּרִיָּה, ואמר בדבר אוריה כלומר מצד הדיבור שאמר בהריגתו, שצוה את יואב להרגו במלחמה, אבל על עיקר ההריגה שלו אינו חייב כי בדין היה נהרג אם אינו דנו בסנהדרין. והנה נמצא לפי דרשה דדריש רבי בהני קראי שהם היו תוכחה לדוד המלך ע"ה מאת ה' על ידי נתן הנביא ע"ה, באלה הדברים עצמן נתפרשו זכיות של דוד המלך ע"ה הן בבת שבע הן באוריה. ובזה יובן בס"ד מה שאמר דוד המלך ע"ה (תהילים קיט, קג) מַה נִּמְלְצוּ לְחִכִּי אִמְרָתֶךָ מִדְּבַשׁ לְפִי, כלומר אִמְרָתֶךָ ששלחת אלי להוכיחני היו מתוקים אצלי מִדְּבַשׁ, כי בהם ערכת הזכיות שלי. ובזה יובן (תהילים קיט, קסא) שָׂרִים רְדָפוּנִי חִנָּם, באומרם שחטאתי בבת שבע ואוריה, אך מִדְּבָרְךָ ששלחת לי עם הנביא שאמרת (שמואל ב' יב, יא) מֵקִים עָלֶיךָ רָעָה מִבֵּיתֶךָ, פָּחַד לִבִּי פן יהיה עבד או ממזר דלא חייס וכנזכר בגמרא (ברכות ז:), אך עם כל זה שָׂשׂ אָנֹכִי עַל אִמְרָתֶךָ, באותה הוכחה ששלחת, כְּמוֹצֵא שָׁלָל רָב, דאף על פי שאמרת מֵקִים עָלֶיךָ רָעָה מִבֵּיתֶךָ מכל מקום פרשת בדבריך הזכיות שלי שאני נקי מן עון אשת איש ומן עון שפיכות דמים! ולזה אמר (תהילים קיט, ג) זֹאת נֶחָמָתִי בְעָנְיִי כִּי 'אִמְרָתְךָ' חִיָּתְנִי.

Daf 56b

אִלְמָלֵי לֹא קִבֵּל דָּוִד לָשׁוֹן הָרַע, לֹא נֶחֶלְקָה מַלְכוּת בֵּית דָּוִד וְלֹא עָבְדוּ יִשְׂרָאֵל עֲבוֹדַת כּוֹכָבִים, וְלֹא גָּלִינוּ מֵאַרְצֵנוּ. נראה לי בס"ד על פי מה שאמרו רבותינו ז"ל (ערכין טו:) 'לישנא תליתאי קטיל תלתא' שהלשון הוא שלישי בפה גם כאן עשה שלשה רעות, וראשי תיבות שלשה רעות אלו הם 'נֶגַע' שהוא ראשי תיבות נֶ חֶלְקָה מַלְכוּת בֵּית דָּוִד, גָּ לוּ יִשְׂרָאֵל, עָ בְדוּ עֲבוֹדָה זָרָה, ועל זה התפלא דוד המלך ע"ה בתהלים (טל, יא) הָסֵר מֵעָלַי 'נִגְעֶךָ' אך לעתיד יתהפך נֶגַע זה לְעֹנֶג, וכמו שנאמר (תהילים ל, יב) הָפַכְתָּ מִסְפְּדִי לְמָחוֹל לִי, ואז יתקיים (תהילים לז, יא) וְהִתְעַנְּגוּ עַל רֹב שָׁלוֹם!
מָה אַחֲרוֹנִים לֹא עָשׂוּ וְתָלָה בָּהֶן לְשֶׁבַח, אַף רִאשׁוֹנִים לֹא עָשׂוּ וְתָלָה בָּהֶן לִגְנַאי. פירש רש"י יֹאשִׁיָּהוּ לא עשה ביעור זה ותלו בו מן השמים לשבח, הואיל וביער השאר שנעשה משמת יְהוֹשָׁפָט, ויש להקשות אם כן למה לא נקרא השבח הזה על שם יְהוֹשָׁפָט שגם הוא ביער כל הנעשה אחרי מות אָסָא? ונראה לי בס"ד דְאָסָא וְיְהוֹשָׁפָט ביערו מה שנמצא גלוי לפניהם, ולא חקרו ודרשו וחפשו חפוש מחפוש אם נמצא איזה מקום מימות שלמה כדי לבערו. אבל יֹאשִׁיָּהוּ עשה חקירה ודרישה וחפוש מחפוש אם יש איזה מקום נסתר כדי לבערו, ולכן גם על אשר מצא כתוב (מלכים א' יא, ז) אָז יִבְנֶה שְׁלֹמֹה בָּמָה לִכְמוֹשׁ שִׁקֻּץ מוֹאָב חקר ודרש אם בנה במה, ואיה היא הבמה! ולכן אף על גב דלא מצא כלום ולא הוצרך לבער, מכל מקום מאחר שנתן לבו לחקור ולדרוש ולחפש על זאת לכך נחשב לו כאלו מצאה וביער אותה, וכמו ענין זה היה גם כן לראשונים להפך, שבעבור שעבר במחשבתם לעשות לכך נכתב עליהם כאלו עשו ממש.
נוֹחַ לוֹ לְאוֹתוֹ צַדִּיק, שֶׁיְּהֵא שַׁמָּשׁ לְדָבָר אַחֵר וְאַל יִכָּתֵב בּוֹ: "וַיַּעַשׂ הָרַע בְּעֵינֵי ה'". נראה לי בס"ד על פי מה שכתב הגאון חיד"א ז"ל ב'חומת אנך' במלכים, על מאמר מוטב היה לשלמה לגדור ביכין כי הוא היתה כונתו לברר הקדושה שיש באומות ההם, אך היה ראוי שישלח נפשו אל הקליפות לברר מהם כדרך שעושין בנפילת אפים, ולא כיון יפה במה שהביא הקליפות אל ביתו ועשאן מלכות עיין שם. ולזה אמר כאן שֶׁיְּהֵא שַׁמָּשׁ לְדָבָר אַחֵר, רצונו לומר שהוא ילך אצלם ולא שישב בביתו והם יבואו אצלו. ונראה מה שלקח אלף נשים כונתו היתה בזה להחליש כח אומות העולם שיש להם שליטה בחד משיתא דעלמא שהוא 'אלף' כמו שנאמר בגמרא דשבועות (לה:) מלכותא דקטלא חד משיתא בעלמא לא מחייבא, שנאמר (שיר השירים ח, יב) הָאֶלֶף לְךָ שְׁלֹמֹה וכו', גם אפשר שכיון לתקן בבירור זה עד עולם האצילות שהוא בסוד 'אלפים'.
בְּשָׁעָה שֶׁנָּשָׂא שְׁלֹמֹה אֶת בַּת פַּרְעֹה, הִכְנִיסָה לוֹ אֶלֶף מִינֵי זֶמֶר. נראה לי בס"ד טעם לזה על פי מה שכתוב בספר הלקוטים, כונת שלמה בלקחתו אלף נשים לתקן קליפת 'נֹגַהּ' ולהשפיע בה כל כך עד שתחזור כולה לקדושה, והם סוד 'אלף יומין דחול' ולכן לקח שלש מאות נשים כנגד שלשה ראשונות, ושבע מאות פלגשים בסוד שבעה תחתונות, וטעה בכך כי אי אפשר לתקן זה עד שיבא מלך המשיח, וז"ס [וזהו סוד] מה שאמר שלמה המלך ע"ה (קהלת ז, כג) אָמַרְתִּי אֶחְכָּמָה וְהִיא רְחוֹקָה מִמֶּנִּי, עד כאן לשונו. ונראה לי בס"ד הכונה אָמַרְתִּי אֶחְכָּמָה במספר האלף, כי האלף הוא בסוד חכמה כנודע, וְהִיא רְחוֹקָה מִמֶּנִּי שעדיין הזמן רחוק ולא הגיע. והשתא בזה מובן הטעם מה שֶׁהִכְנִיסָה לוֹ אֶלֶף מִינֵי זֶמֶר כנגד קליפת 'נֹגַהּ' שהיא סוד 'אלף יומין דחול' שחשב לתקן ולא עלתה בידו ולכך היא שהיתה הקליפה הִכְנִיסָה אֶלֶף מִינֵי זֶמֶר על הדבר הזה והטעתו באומרה כָּךְ עוֹשִׂין לַעֲבוֹדַת כּוֹכָבִים פְּלוֹנִית, רצונו לומר כך עושין אחרים ולא 'היא' ורק נותנת לו ידיעה על הדבר ומחמת כן לֹא מִחָה בָּהּ.
בְּשָׁעָה שֶׁנָּשָׂא שְׁלֹמֹה אֶת בַּת פַּרְעֹה, יָרַד גַּבְרִיאֵל וְנָעַץ קָנֶה בַּיָּם, וְעָלָה בָּהּ שִׂרְטוֹן, וְעָלָיו נִבְנָה כְּרָךְ גָּדוֹל שֶׁל רוֹמִי. נראה לי בס"ד אין הדברים כפשוטן אלא הם על דרך החידה והמשל, והוא כי מצרים ופרעה נקרא 'קָנֶה' כמו שנאמר (מלכים ב' יח, כא) הִנֵּה בָטַחְתָּ לְּךָ עַל מִשְׁעֶנֶת הַקָּנֶה הָרָצוּץ על פרעה וכן בחלום ראה פרעה שֶׁבַע שִׁבֳּלִים עֹלוֹת בְּקָנֶה אֶחָד (בראשית מא, ה) וכנזכר בספר קהילת יעקב ז"ל, ובזה ביאר שם סוד שָׁמַעְתִּי כִּי יֶשׁ שֶׁבֶר בְּמִצְרָיִם (בראשית מב, ב), רצונו לומר 'יֶשׁ' נעשה לה שֶׁבֶר בְּמִצְרָיִם, שחצי 'יֶשׁ' [310] הוא 'קָנֶה' [155] יעוין שם. גם ידוע מה שאמר רבינו האר"י ז"ל שבתחלה היתה יניקת מצרים מן אותיות 'ים' דשם אלה ים שיש בהם מ"ח צירופים, ולכך נקראו בְּנֵי 'חָם' [48] וישראל ביציאתם סלקו יניקה זאת מהם. ובזה מובן שפיר סוד המאמר כאן בְּשָׁעָה שֶׁנָּשָׂא שְׁלֹמֹה אֶת בַּת פַּרְעֹה שהגביר בזה קליפת מצרים ופרעה שהוא סוד קָּנֶה רָצוּץ, אז יָרַד גַּבְרִיאֵל וְנָעַץ קָנֶה בַּיָּם עשה פועל דמיוני בזה על הקלקול אשר נתהווה מן הדבר הזה, שנתגבר קָנֶה של מצרים באותיות 'ים' בשם 'אלהים' שהיו יונקים מהם תחלה פרעה ומצרים וְעָלָה בָּהּ 'שִׂרְטוֹן' והוא צירוף 'שטן רו' כי אותיות חֲרוֹן תוקף שלהם הוא מן אותיות 'רו' שבתוך 'חֲ רוֹ ן' אך אותיות נ"ח ד 'חֲ רוֹ ן' הם ממותקים במשמעותם 'נֹחַ' וכל התוקף הוא מן אותיות 'רו' שבתוך 'חרון' שהוא 'נח רו' והשטן לקח לו אותיות 'רו' ד'חרון' שהם עיקר החרב, ובזה נעשה השטן 'שִׂרְטוֹן' לקטרג בקלקול זה, וְעָלָיו נִבְנָה כְּרָךְ גָּדוֹל, כי מן חיבור 'קָנֶה' ואותיות 'יָּם' נעשה 'כְּרָךְ' רצונו לומר צירוף של נקימה שעשו בני אדום 'נְקִימָה' בישראל, שנכרכו אותיות 'קָנֶה' באותיות 'יָּם' הנזכר ונעשה צירוף 'נְקִימָה'. וכן הוא ענין הרמז של הברייתא, דתנא אוֹתוֹ הַיּוֹם שֶׁהִכְנִיס יָרָבְעָם שְׁנֵי עֶגְלֵי זָהָב, אֶחָד בְּבֵית־אֵל וְאֶחָד בְּדָן, נִבְנָה צְרִיף אֶחָד וְזֶהוּ אִיטַלְיָא שֶׁל יָוָן, והיינו כי ב' פעמים עֵגֶל [103] גימטריא ר"ו [206], שבזה נתעוררו אותיות 'רו' ד'חרון' ונתחברו עם ה'שטן' ונעשה צירוף 'שִׂרְטוֹן' הנזכר. ולזה אמר נִבְנָה צְרִיף אֶחָד וְזֶה הקטרוג של השטן הוליד את ממשלת אִיטַלְיָא שֶׁל יָוָן. גם עוד יובן אומרו נִבְנָה צְרִיף אֶחָד שגם שליטה זו שֶׁל יָוָן נעשית מכח תגבורת קליפת מצרים שנתגברה כְּשֶׁנָּשָׂא שְׁלֹמֹה אֶת בַּת פַּרְעֹה כי אם תחלק אות פ"ה [80] של 'צְרִי ף' לשנים יהיה אותיות צריף תיבת 'מִ צְרַיִ ם' ועיין בספר הלקוטים הנדפס בעיר הקודש תוב"ב [תבנה ותכונן במהרה בימינו] בתהלים (מזמור סח, לא) בפסוק, גְּעַר חַיַּת קָנֶה, מה שכתב בביאור המאמר הזה יעוין שם. ודברי תורה כְפַטִּישׁ יְפֹצֵץ סָלַע.
וְהַיְנוּ נָתָן צוּצִיתָא. אין הכונה דְעוּקְבָן הָיָה 'נָתָן צוּצִיתָא' דהא נָתָן היה בזמן רבי עקיבה וכמו שכתוב בסדר הדורות מעשה שלו באורך, אך רצונו לומר עוּקְבָן גם כן היה לו אור מאיר על ראשו כמו ענין 'נָתָן צוּצִיתָא' שגם עוּקְבָן עשה תשובה בדרך פלא כמו נָתָן צוּצִיתָא.

Daf 57a



Daf 57b



Daf 58a



Daf 58b



Daf 59a



Daf 59b

מַאי "בְּעִיר שֶׁל זָהָב"? רַבָּה בַּר בַּר חַנָּה, אָמַר רַבִּי יוֹחָנָן: יְרוּשָׁלַיִם דְּדַהֲבָא, כִּדְעָבַד לֵיהּ רַבִּי עֲקִיבָא לִדְבִיתְהוּ. יש להקשות למאי אצטריך רבי יוחנן לומר דבר זה, ודי במה שאמר יְרוּשָׁלַיִם דְּדַהֲבָא, שהוא מפרש לנו עִיר שֶׁל זָהָב דנקיט התנא הוא תכשיט שקורין אותו יְרוּשָׁלַיִם דְּדַהֲבָא, דאם אין אנחנו יודעים איך היה זה התכשיט שנקרא יְרוּשָׁלַיִם דְּדַהֲבָא, מה הרווחנו בזה הדבר שהודיע לנו שהוא כמו שעשה רַבִּי עֲקִיבָא לִדְבִיתְהוּ? כי רבי עקיבה לא היה בזמן ר' יוחנן כדי שידעו השומעין איך היתה צורתו של אותו תכשיט שעשה לִדְבִיתְהוּ? ונראה לי בס"ד, כי טעם התנא דמתניתן דאוסר משום דלמא שלפא ומחווייא ואתייא לאתויי ד' אמות ברשות הרבים, ואף על גב דרבי אליעזר בברייתא מתיר משום דסבר מאן דרכה למיפק בעיר של זהב? אשה חשובה, וזו לא מחווייא! מכל מקום תנא דמתניתן אוסר בכל גוונא ואינו מחלק בין אשה 'חשובה' לאשה 'פשוטה' ולזה סיים רבי יוחנן כִּדְעָבַד לֵיהּ רַבִּי עֲקִיבָא לִדְבִיתְהוּ שהיתה אשה חשובה ונדר לה לעשות לה תכשיט זה שהוא של נשים חשובות כמו שנאמר בגמרא דנדרים (דף נו"ן), ובא רבי יוחנן ללמדנו בזה דהתנא איירי אפילו בתכשיט המיוחד לנשים חשובות דאין דרכם לשלפו ולהראותו, ולא תימא דגם זה התכשיט של יְרוּשָׁלַיִם דְּדַהֲבָא דאוסרו התנא הוא אינו מיוחד לנשים חשובות ולהכי אוסרו. ועוד נראה לי בס"ד, מה שהוצרך רבי יוחנן לפרש כִּדְעָבַד לֵיהּ רַבִּי עֲקִיבָא לִדְבִיתְהוּ, כי תכשיט זה הנקרא יְרוּשָׁלַיִם דְּדַהֲבָא יש בו שני מינין, האחד עשוי מניסכא שהוא עם זהב שמניחין אותו בראשם, שהוא תכשיט הראש, וזה דרכו להיות נשלף בידים, אך יש עוד מין אחר שהוא גם כן יְרוּשָׁלַיִם דְּדַהֲבָא ואינו מניסכא, אלא עשוי בחוטי זהב ותפור בבגד עצמו ומונח תחת הצואר על גב הדדין, וזה אינה נשלף ונפשט בידים כי הוא תפור בבגד, ובזה אין איסור לצאת דלא שייך למגזר ביה דלמא שלפא ומחוייא. ולכן אם היה רבי יוחנן אומר יְרוּשָׁלַיִם דְּדַהֲבָא בלבד היינו חושבין כל מין יְרוּשָׁלַיִם דְּדַהֲבָא אסור, ואפילו אותה העשויה בחוטי זהב שתפורה בבגד על גב הדדין, לכך פירש ואמר כִּדְעָבַד לֵיהּ רַבִּי עֲקִיבָא לִדְבִיתְהוּ, ואותו תכשיט ידוע שהיה תכשיט הראש שעשוי מניסכא שהוא טס זהב, וזה נשלף בידים ולהכי אסור משום דלמא שלפא ומחוייא. ומה שנודע שאותו תכשיט שעשה רבי עקיבה היה תכשיט הראש הוא מפורש בדברי רבותינו ז"ל, כי נדר לה בעניותו לעשות תכשיט זה, מפני שהיו ישנים על התבן ועל ידי כן היה נסבך התבן בשערות פאות ראשו וזקנו, והיא היתה מנקה ומסירה התבן משערותיו, ומחמת כן נדר לה שיעשה לה תכשיט זה שהוא הנקרא יְרוּשָׁלַיִם דְּדַהֲבָא שהוא תכשיט הראש, ואם כן דבר זה הוא ידוע לכל שהיה תכשיט הראש, ולא תכשיט העשוי מחוטי זהב שהוא תפור על הבגד שלובשין תחת הצואר על הדדין.
וְלָא הֲוָה לֵיהּ אִינִישׁ לְלֵוִי לְמֵיתַב גַּבֵּיהּ. יש להקשות מאחר שעזב את רבי אפס ויתיב אבראי משום כבוד רבי חנינא, למה לא יהיה כפוף לרבי חנינא למיתיב גביה אחר שנעשה רבי חנינא ראש ישיבה? ונראה לי בס"ד דידוע דרבי חנינא היה בעל קבלה מעשית, כמו שנאמר בגמרא דעבודה זרה (דף יו"ד) שאמר עליו רבי 'לית דין בר אינש' [אלא מלאך], ותיכף החיה את המת עבד המלך, ולכך לא היה חושש מאותה אשה שהיתה לוקחת עפר מתחת כפות רגליו לעשות לו כשפים, וכל מי שהוא בעל קבלה מעשית עניש וקטיל תיכף ומיד כשיקפיד על איזה אדם. ולכך רבי יוחנן לא רצה שילך רבי אפס בנו עם רשב"י אצל המלך לבטל הגזירה, דאמר דילמא עניש ליה רשב"י, ואמר דלא יענישו ועם כל זה הענישו, וזכר אחר כך הדיבור שלו ורפא אותו, ולכן רבי חנינא לא רצה לישב בפנים עם רבי אפס כשמלך רבי אפס, כי חש פן יזדמן איזה הקפדה בינו לבין רבי אפס ויעניש את רבי אפס, ולכך יתיב אבראי, ולוי לכבודו בא וישב עמו ולא חש פן יזדמן איזה דבר הקפדה, כי עניינים של הקפדה לא יתהוו אלא אם יהיה אחד יושב בראש והב' הוא גם כן גדול במעלה הרבה, אבל ב' גדולים שעוסקים בתורה ביחד ואין אצל אחד מהם שררה לא יוולד הקפדה ביניהם, ולכן לוי אחר שנעשה רבי חנינא ראש ישיבה שיש לו שררה חשש לישב עמו, פן יוולד ויתהוה איזה דבר הקפדה ויקפיד עליו ויענישו ולכך בא לבבל.
וְתוּ, דְּרַבִּי חֲנִינָא לָא סָגִי דְּלָא מָלִיךְ, דְּכִי הֲוָה קָא נִיחָא נַפְשֵׁיהּ דְּרַבִּי, אָמַר: חֲנִינָא בְּרַבִּי חָמָא יָתִיב בְּרֹאשׁ! וּכְתִיב בְּהוּ בְּצַדִּיקִים: (איוב כב, כח) "וְתִגְזַר אֹמֶר וְיָקָם לָךְ" וְגוֹ'. יש להקשות למה הוצרך לפרש מסדר הש"ס דאמר רבי דבר זה בעת שנפטר, ודי לומר דאמר רַבִּי חֲנִינָא בְּרַבִּי חָמָא יָתִיב בְּרֹאשׁ? ונראה לי בס"ד דאמרו בגמרא דקידושין (דף עב) כי הוה ניחא נפשיה דרבי, נזרקה נבואה מפיו ונתנבא ששה דברים, יעויין שם. ולכן פירש כאן סתמא דהש"ס שאמר זה רבי בעת פטירתו לחזק הטעם, כלומר דאמר זה בשעת נבואה גם כן ודאי מוכרח שיתקיים דבר זה. ונראה לי פסוק זה על ענין זה לנכון, דהכי קאמר וְתִגְזַר אֹמֶר אמר ואפילו אם נפל זה האומר שגזרת כמו הא שנמנע רבי חנינא משום סיבה וישב רבי אפס, לא יפול עולמית אלא סוף שיקום זה האומר מנפילתו ויתקיים, וכדהכא שנפטר רבי אפס בעוד רבי חנינא קיים ואז נתקיים האומר של רבי.

Daf 60a

בַּמְּעָרָה הָיוּ יוֹשְׁבִין, וְשָׁמְעוּ קוֹל מֵעַל גַּבֵּי הַמְּעָרָה. פירשו קול של סַנְדָּל הַמְסֻמָּר ויש להבין למה נצרכו למדחק בהכי והוה ליה למימר 'קוֹל הֲמוֹן בְּנֵי אָדָם'? ונראה לי דניחא להו לפרש כן כדי לדמות ענין זה לענין ראשון, שאמר שֶׁנֶהְפַּךְ סַנְדָּלוֹ שֶׁל אֶחָד מֵהֶם וחשבו שיצא אחד לחוץ, דנמצא בזה מלבד תקלת הסנדל עצמו שנהרגו מן המסמרים שבו, עוד נמי הסיבה של התקלה גם כן באה מן הסנדל, כי מחמת שנתהפך חשבו שיצא אחד מהם ולכך דָּחֲקוּ זֶה בָּזֶה ונעשית התקלה שנהרגו במסמרים של הסנדל. וכן ידמה עניין זה אם נפרש שהסיבה של התקלה באה גם כן מחמת הסנדל ששמעו קול הסנדל, ולכך לא פירשו ששמעו קול המון העם.
מַעֲשֶׂה כִּי הֲוָה, בְּשַׁבָּת הֲוָה. יש להקשות מה סברה יש בדבר זה לחלק בין שבת לחול? ונראה לי בס"ד דכוונו בגזירה זו לעשות זכר לצדקת ישראל שמסרו עצמם על מצות שבת, ולכן עשו הגזירה בשבת דוקא כמו מעשה שהיה, כדי שבזה יתברר ויתפרסם זכותם, דכל השומע גזרה ודאי יחקור לדעת למה היתה הגזירה בשבת דוקא, ואז יודיעו לו מעשה שהיה בשבת, וממילא יתגלה ויתפרסם זכותם של ישראל.

Daf 60b



Daf 61a

כְּשֶׁהוּא נוֹעֵל, נוֹעֵל שֶׁל יָמִין וְאַחַר כָּךְ נוֹעֵל שֶׁל שְׂמֹאל. יש להקשות הוה ליה למינקט להו כסדרן רחיצה סיכה נעילת הסנדל כמו שסידרום מתקני התפילות במוסף יום הכפורים? וכן הוא ביומא פ"ח משנה א'. ונראה לי דנקיט כאן המצוי ושכיח טפי ברישא, אך עדיין קשא אמאי לא נקיט המלבוש? ונראה לי דלא אצטריך דכל שכן הוא, דצרכי הגוף הוא שאי אפשר לילך ערום, ואלו הם הנאות הגוף. ועוד נראה לי דנקיט הני דוקא משום שיש בעשייתם כונות גדולות במספר שמות הקודש כנודע. וראיתי להרב ב"ד (א"ח סי' ג') מה שכתב על מרן ב"י ז"ל, ועיין ברכת המים מה שכתב בזה יעויין שם. ונראה לי בס"ד דמכאן מוכח חשיבות הימין הוא מפני שאוכל וכותב בה, ולפי זה יש לומר איטר דכל עסקיו בשמאל כל אדם צריך לכבד השמאל שהוא ימין שלו, ולכך הביא מרן ז"ל מזוהר הקדוש ששם מוכח חשיבות הימין הוא בעבור השרשים למעלה, חסד דרועא ימינא, גבורה דרועא שמאלא, ולפי זה גם האיטר שוה דינו בזה עם כל אדם, ונמצא מדברי זוהר הקדוש איכא נפקותא טובא לענין דינא בדבר זה.
וְהָרוֹצֶה לָסוּךְ כָּל גּוּפוֹ, סָךְ רֹאשׁוֹ תְּחִלָּה, מִפְּנֵי שֶׁהוּא מֶלֶךְ עַל כָּל אֵבָרָיו. נראה לי לאו משום דעומד למעלה מכל האברים, דאם כן הוה ליה למימר מפני שהוא גבוה מכל אבריו, אך הכונה הוא מפני שהשכל והחכמה במוח בראש, והשכל הוא שולט על כל האברים שהוא המנהיגם.

Daf 61b



Daf 62a

דְּאָמַר אַבַּיֵּי: שִׁי"ן שֶׁל תְּפִלִּין, הֲלָכָה לְמֹשֶׁה מִסִּינַי. יש להקשות הוה ליה למימר הכי 'שִׁי"ן וְדָּלֶ"ת וְיוֹ"ד הֲלָכָה לְמֹשֶׁה מִסִּינַי' ולמה נקיט לכל חד בפני עצמו? ונראה לי בס"ד דאי הוה נקיט הכי הוה אמינא נתנה הלכה למשה מסיני על שלשתם ביחד שיהיה שם 'שדי' שלם בהם, ואם לבש תפילין של ראש בלבד שאין בו יו"ד להשלים שם שדי לא עביד מצוה בזה, אלא מגרעות נתן, לכך נקיט הלכה למשה מסיני לכל אות בפני עצמו לומר דלא תלי האי בהאי, שההלכה נתנה על כל אות בפני עצמו, וליכא קפידא להשלים את השם כולו בכתב אחת.

Daf 62b

אָמַר רַבִּי יוֹסֵי בְּרַבִּי חֲנִינָא: מְלַמֵּד שֶׁהָיוּ מַשְׁתִּינִים מַיִם בִּפְנֵי מִטּוֹתֵיהֶן עֲרֻמִּים מְגַדֵּף בָּהּ רַבִּי אַבָּהוּ אִי הָכִי, הַיְנוּ דִּכְתִיב: "לָכֵן עַתָּה יִגְלוּ בְּרֹאשׁ גֹּלִים". קשא לרבי יוסי ברבי חנינא איך סלקא דעתך למדרש מפני דמשתינים ערומים, דמה יענה לקושית רבי אבהו? ונראה לי בס"ד דגם רבי יוסי ברבי חנינא איירי בהיכא דהוו מטותיהם סמוכין זה לזה דכל אחד כאשר קם להשתין ערום נגלית ערותו לנשים השוכבים בשאר מטות, וכן הנשים גם כן קמים להשתין ערומים ונגלית ערותם לאנשים, ונמצא יצר הרע מתגרה באנשים ובנשים, והרי דבר זה אבזריה דעריות, ולהכי כתיב (עמוס ו, ז) יִגְלוּ בְּרֹאשׁ גֹּלִים, ורבי אבהו מגדף במאמר זה, דנקיט בסתם דאינו מפורש שמטותיהם סמוכים. ומה שאמר רַבִּי אַבָּהוּ דְּמַחֲלִיפִים נְשׁוֹתֵיהֶן נראה לי בס"ד דיליף לה מן (עמוס ו, ד) מִטּוֹת שֵׁן, דמפרש 'שֵׁן' לשון שינוי, כי שורש 'שינוי' שן, כלומר כל אחד משנה מטתו במטת אשת חבירו. גם עוד נראה לי המטה עצמה היא כינוי לאשה, ולזה אמר מִטּוֹת שֵׁן לשון שינוי, רצונו לומר משנים ומחליפים את הנשים זה עם זה, גם יש לומר שֵׁן ראשי תיבות ש תי נ שים, רצונו לומר ששוכבים על מטות שתי נשים שהם אשתו ואשת חבירו.
אֲנָא מָשָׁאִי מְלָא חָפְנָאִי מַיָּא וִיהָבוּ לִי מְלֹא חָפְנָאִי טִיבוּתָא. נראה לי בס"ד כל זה באותיות 'מַיִם' שהוא ראשי תיבות ביושר 'מ ילא י דיו מ ים' ולמפרע ראשי תיבות 'מ ילא י דיו מ בורך' כלומר אם מלא ידיו מים אז יהי' מילא ידיו מבורך. ועוד נראה לי בס"ד היד עד פרק אחרון יש בה טו"ב [17] פרקים, לכך יהב ליה 'טוב' כנגד כל פרקי היד. או יובן בס"ד דידוע דט"ו [15] תיבות של ברכת כהנים יש להם רמז באצבעות וכף שיש בהם ט"ו פרקים, שהכף משלים תיבה אחרונה של שלום, ולזה אמר מָשָׁאִי מְלָא חָפְנָאִי מַיָּא וִיהָבוּ לִי מְלֹא חָפְנָאִי טִיבוּתָא ששם רמוז טיבותא דברכה.
שְׁלֹשָׁה דְּבָרִים מְבִיאִין אֶת הָאָדָם לִידֵי עֲנִיּוּת...וְהַמְּזַלְזֵל בִּנְטִילַת יָדַיִם. הנה דורשי רשומות אמרו רמז לדבר ע ל נ טילת י דים ראשי תיבות 'עָנִי' עד כאן דבריו. ונראה להוסיף עוד ברמז הנזכר ע ל נטיל ת ידי ם סופי תיבות 'לְמֵת' פירש עני הדומה למת.
וְשֶׁאִשְׁתּוֹ מְקַלַּלְתּוֹ בְּפָנָיו. יש להקשות מאי הפרש בין בפניו בין שלא בפניו לענין זה? ונראה לי בס"ד על דרך שאמרו על פסוק (ישעיהו ל, כ) וְהָיוּ עֵינֶיךָ רֹאוֹת אֶת מוֹרֶיךָ, שכל אחד יש לו קוין כמו צינורות פתוחין ב'פניו' ואם התלמיד יראה בפנו רבו יקבל הארה בקוין של פניו מן קוין של פני רבו, וכן הענין באיש ואשתו שהאשה היא מקבלת מבעלה ולכן חיבורם זה עם זה הוא פנים כנגד פנים, ואם תקללו בפניו אז קוי פנים שלו הפתוחים יקבלו הבל הקללה ממנה ופועל הבל זה להרע לו בעניות בר מינן, הפך הברכה שהאדם מתברך מאשתו כדכתיב (בראשית יב, טז) וּלְאַבְרָם הֵיטִיב בַּעֲבוּרָהּ.
וְשֶׁאִשְׁתּוֹ מְקַלַּלְתּוֹ בְּפָנָיו, אָמַר רָבָא: עַל עִסְקֵי תַּכְשִׁיטֶיהָ, וְהַנֵי מִילֵי הוּא דְּאִית לֵיהּ וְלָא עָבִיד. הקשה מהרש"א ז"ל הא ודאי דאיירי ב'אִית לֵיהּ' כי אם לית ליה והוא עני כבר לא שייך למימר ביה שמביאו לידי עניות עיין שם. ונראה לי בס"ד על פי מה שאמרו המפרשים ז"ל ברמז הברייתא דברכות (דף ג.) שָׁלֹשׁ מִשְׁמָרוֹת הֲוֵי הַלַּיְלָה וכו', דכל שלשה הנזכרים הם רמז על האשה, דיש נשים דרכם לצאת חוצה מחצר לחצר ומדברים בגנות בעליהם, לומר שהם קמצנים ואין מביאים צרכיהם ותכשיטיהם ומתרעמים עליהם ומחרפים אותם, ואלו ידמו לְכְּלָבִים צוֹעֲקִים בלילה בחוץ ברחובות! ומין הב' ידמו לְחֲמוֹר נוֹעֵר, כי החמור עומד בלילה בתוך הבית ושם נוטר, כן אלו אין דרכם לצאת חוצה ולחרף אלא הם צועקים בתוך ביתם לפני בעליהם, וקורין הַב הַב ומחרפין ומקללין בתוך ביתם! ומין הג' הם נשים חכמניות הטובים שאין צועקים על צרכיהם לפני בעליהם, אלא יבקשו מבעליהם צרכיהם בנחת בלי ישמע קולם, וגם לא יבקשו הכל בבת אחת אלא מעט מעט, כי יום זה תאמר לו על מלבוש פלונית, ויום אחר על מלבוש פלונית, בהדרגות מעט מעט כדי שלא ירגיש ברבוי ההוצאות, וזו עושה כמו תִּינוֹק יוֹנֵק מִשְּׁדֵי אִמּוֹ שהוא יונק בנחת, שאין נשמע קול לעיסה שם, וגם הוא יונק מעט ואינו אוכל סעודתו בבת אחת, ולזה אמר מִשְׁמָרָה שְׁלִישִׁית תִּינוֹק יוֹנֵק מִשְּׁדֵי אִמּוֹ וְאִשָּׁה מְסַפֶּרֶת עִם בַּעְלָהּ, רצונו לומר כמו התינוק שהוא יונק משדי אמו בנחת וגם מעט מעט, כן האשה מספרת עם בעלה על תכשיטיה וצרכיה בנחת בלתי ישמע קולה, וגם מעט מעט שאינה מבקשת הכל בבת אחת עד כאן דבריו. ולזה אמר כאן שמקללתו על עסקי תכשיטיה שרוצה הכל בבת אחת ולא תרצה שיעשה לה מעט מעט, וכיון שאין מביא לה כרצונה בבת אחת מקללתו, וקאמר הַנֵי מִילֵי הוּא דְּאִית לֵיהּ וְלָא עָבִיד, פירוש יש לו יכולת להביא הכל בבת אחת ואינו מביא לה כרצונה ולכך מקללתו, הנה על זה אמרנו שקללתה גורמת לו עניות. אבל אם הוא באמת אין לו יכולת להביא כל צרכיה בבת אחת, ורק יוכל להביא בהדרגות בזה אחרי זה, אין קללתה גורמת נזק של עניות כי אין עליו אשמת דבר בכך.
מַאי דִּכְתִיב: (ישעיהו ג, טז) "וַיֹּאמֶר ה': "יַעַן כִּי גָבְהוּ בְּנוֹת צִיּוֹן" שֶׁהָיוּ מְהַלְּכוֹת בְּקוֹמָה זְקוּפָה. פירוש אם כפשוטו דקאי על גאוה, למה הקפיד על נשים טפי מאנשים? אדרבה האנשים אשמים בזה יותר, ואומרו אַנְשֵׁי יְרוּשָׁלַיִם, אֲנְשֵׁי שַׁחַץ הָיוּ, פירוש גאוה וגסות הרוח, ולכן כאשר מדברים זה עם זה בדברי כיעור מדברים ברמז, שאם יאמר לחבירו במה שמשת באשת שחורה או לבנה, כחושה או שמנה וכיוצא בזה, יקפיד מחמת גאותו שמדבר לו זה דבר שהוא גנאי אליו בפני בני אדם, וגם זה המדבר עצמו אינו רוצה להראות בפני בני אדם שהוא לייצן, ולכך מדבר עמו ברמז, ולכן אמר בישעיהו (כח, יא), כִּי בְּלַעֲגֵי שָׂפָה וּבְלָשׁוֹן אַחֶרֶת יְדַבֵּר אֶל הָעָם הַזֶּה, והיינו מפני שהיו אֲנְשֵׁי שַׁחַץ שמדברים בְּלַעֲגֵי שָׂפָה כאמור בגמרא, לכך גם דברי הנבואה מדבר עמהם בתערובת לעג ושפה אחרת.

Daf 63a

עֲצֵי יְרוּשָׁלַיִם, שֶׁל קִנָּמוֹן הָיוּ. פירוש היה מצוי בה הקנמון בעצים פשוטים עד שהיו מדליקין ממנו לרוב מציאותם אצלם, ונראה לי הטעם שעשה השם יתברך מציאות הקנמון הרבה שם, להראות כי לא נתן להם את ארץ ישראל אלא בשביל לעסוק בה בתורה, לכך עשה בה סגולה נפלאה דאוירה מחכים, ולכן עשה בה גם כן מציאות ריח טוב, דידוע ריח הטוב מפקח, כמו שנאמר (יומא דף עו) חמרא וריחני פקחין [יין וריח טוב עשו אותי פיקח], והיה זה בקנמון דרמוז בו 'קָנוּ מָן' רצונו לומר קנו לכם 'מָן' שהוא התורה שמעלה 'מן' וזהו צירוף 'קִנָּמוֹן' ומה שאמר וּמִשֶּׁחָרְבָה יְרוּשָׁלַיִם נִגְנְזוּ פירוש גנז זה הכח שנתן הקב"ה בקרקע ירושלים שתוציא עצי קנמון מאליה כשאר עצים פשוטים, וזה הכח שמור עד ביאת המשיח בב"א [במהרה בימינו אמן] שאז יתעורר להיות בקרקע ארץ ישראל ותחזור עטרה ליושנה. ומה שאמר שֶּׁנִשְׁתַּיֵּר כִּשְׂעוֹרָה לאו דוקא, אלא רצונו לומר דבר מועט, ונקיט לשון זה על דרך ההפלגה כלשון בני אדם. ומה שאמר מִשְׁתַּכַּח בְּגַזָּאִי דְּצִמְצְמָאֵי מַלְכְּתָא כתב מהרש"א רצונו לומר באוצר המלך לקשט בו המלכתא ולא שמוש אחר כמו שהיו משתמשין בו בירושלים עד כאן לשונו. ונראה לי הכונה כי מאחר אשר בית קדשנו ותפארתנו היה לשריפת אש אז עשה השם יתברך כי מה שהיה אצל ישראל בזול שהוא לשריפת אש לצורך בישול, הנה עתה אחר שריפת בית המקדש יהיה אצל המלכים לתפארת.
וַחֲכָמִים אוֹמְרִים: אֵינוֹ אֶלָּא לִגְנַאי. נקטו לשון זה, רצונו לומר אפילו אם הנושאם הוא מאנשי חיל או צייד שמלאכתו בכך ודרכו ללבשם, נחשבים לו גם כן לִגְנַאי ואסור לצאת בהם.
אֵין בֵּין הָעוֹלָם הַזֶּה לִימוֹת הַמָּשִׁיחַ, אֶלָּא שִׁעְבּוּד מַלְכֻיּוֹת בִּלְבָד. פירוש סבירא ליה שכל ההבטחות הנפלאות שדברו הנביאים הן מצד העושר, דכתיב (ישעיהו נד, יב) כָל גְּבוּלֵךְ לְאַבְנֵי חֵפֶץ, הן מצד החיים שלא יהיה מות כלל, כדכתיב (ישעיהו כה, ח) בִּלַּע הַמָּוֶת לָנֶצַח, הן מצד פרי הארץ דכתיב (תהילים עה, טז) יְהִי פִסַּת בַּר בָּאָרֶץ, שתוציא גלוסקאות וכלי מילת, כל אלו לא יהיו באלף השישי אף על פי שהמשיח יבא באלף השישי בודאי, אלא יהיו באלף השביעי שכולו שבת, אבל באלף השישי ישאר קצת עניים, וגם המות לא יבולע לגמרי, אלא הנער בן מאה שנה ימות, ומאן דפליג על שמואל. כן נראה לי שכל אותם הבטחות הנפלאות יתחילו להתקיים אחר ביאת המשיח קודם שיושלם אלף השישי. והנה על חתיכת נייר בלוי מצאתי כתוב, שהקשה הרה"ג עט"ר מו"ר זקני רבינו משה חיים זלה"ה לתלמידים, לפי מה שכתבו התוספות ז"ל דהאי 'אֵין בֵּין' לאו דוקא אם כן מנא לן דפליגא אדשמואל, דהא מה שאמר שמואל אֵין בֵּין הוא לאו דוקא? וכתוב שתירץ הרב מו"ר זקני זלה"ה דמה שכתבו התוספות האי 'אֵין בֵּין' לאו דוקא, רצונו לומר שבדבר שאינו עכשיו ולעתיד יהיה לא איירי שמואל, ולא איירי אלא בדבר שעכשיו ישנו ולעתיד יתבטל, כמו 'שִׁעְבּוּד מַלְכֻיּוֹת' דעכשיו ישנו ולעתיד יתבטל, ועל כן האי דְּסַיִף וְקֶשֶׁת שעכשיו ישנו וקאמר דלעתיד יהיו בטלין פליגא אדשמואל, דעל זה לא שייך לומר 'אֵין בֵּין' לאו דזה דמי לשעבוד מלכיות דעכשיו ישנו ולעתיד בטלין עד כאן דבריו. והוא אמת ויציב!
אָמַר רַב כַּהֲנָא: כַּד הֲוִינָא בַּר תַּמְנֵי סְרֵי שְׁנִין, וַהֲוָה גָּמִירְנָא לֵיהּ לְכוּלֵיהּ תַּלְמוּדָא, וְלָא הֲוָה יָדַעְנָא דְּאֵין מִקְרָא יוֹצֵא מִדֵי פְּשׁוּטוֹ, עַד הַשְׁתָּא. נראה לי בס"ד טעם לזה המספר, כי התנא אמר בֶּן חֲמֵשׁ עֶשְׂרֵה לַתַּלְמוּד (משנה אבות ה, כא), והנה התלמוד הוא ששה סדרים של המשנה, וכל סדר כלול מן הששה סדרים, על כן לכל סדר צריך ששה חדשים כנגד כללות ששה סדרים שבו, ונמצא לְכוּלֵיהּ תַּלְמוּדָא צָרִיךְ שָׁלֹשׁ שָׁנִים. לכן בהיותו בן י"ח שנים גמיר לכוליה תלמודא, כי התחיל בן ט"ו כמו שנאמר בן ט"ו לתלמוד, ועיין להרב עיון יעקב ז"ל שעשה סדר חשבון באופן אחר, ונראה דידן עדיף והבוחר יבחר! והנה רבינו האר"י ז"ל פירש בן ט"ו לתלמוד מפני שאז נכנסו כל אורות הפנימים והמקיפים דבינה לכן בֶּן חֲמֵשׁ עֶשְׂרֵה לַתַּלְמוּד, אך אחריהם נכנסים אורות הפנימים דחכמה ונכנסים במשך שלש שנים מן ט"ו עד י"ח, לכן בֶּן שְׁמוֹנֶה עֶשְׂרֵה לַחֻפָּה, דמאחר שיש לו אורות המוחין דחכמה הרי הוא שלם וראוי לישא אשה גמורה עד כאן דבריו. והנה בדברי רבינו האר"י ז"ל הנזכר יבא הטעם נכון לרב כהנא שאחד שהיה בן י"ח שנה גמיר לְכוּלֵיהּ תַּלְמוּדָא, מפני שלקח אז כל אורות הפנימיים דחכמה, ולכך נעשה שלם שראוי לישא 'אשה גמורה' היא 'התורה' דגמיר לְכוּלֵיהּ תַּלְמוּדָא.
שְׁנֵי תַּלְמִידֵי חֲכָמִים הַמְחַדְּדִין זֶה לָזֶה בַּהֲלָכָה, הַקָּדוֹשׁ בָּרוּךְ הוּא מַצְלִיחַ לָהֶם. הנה בגמרא איתא קודם דבר זה 'סִימַן זָרוּת' והרב הגדול מהרד"ף [ר' דוד חיים פארדו] בספרו 'למנצח לדוד' כתב על זה וז"ל, עדי בשמים וסהדי במרומים כמה נצטערתי על הבנת הסימן הזה, כי הוא כדברי ספר החתום וכמו זר נחשב ממש, שאי אפשר להבינו מתוך הסוגיא כלל! וגם חזרתי על כל המסכתא מרישיא לסיפא לראות היש משכיל, על הדרך שפירש מהרש"א בההוא דלעיל כנופיא זמרא וכו' ולא עלה בידי, ועמדתי מרעיד שוהא ותוהא, כי אמרתי אין ספק דרבנן אבות העולם כיוונו לרמוז בזה בסתר עליון דבר מרזי התורה, מי יתן ידעתי ואמצאהו אבא עד תכונתו! עד דאנהירנהו לעיינין משמייא לחקור ולדרוש עומק דברי רבותינו בהך אגדתא וחזינן דאיכא בה ריבעה דפום ברתא, ראשונה שְׁנֵי תַּלְמִידֵי חֲכָמִים הַמְחַדְּדִין זֶה לָזֶה בַּהֲלָכָה, תנינא שני שְׁנֵי תַּלְמִידֵי חֲכָמִים הַנּוֹחִים זֶה לָזֶה בַּהֲלָכָה, תליתאה שְׁנֵי תַּלְמִידֵי חֲכָמִים הַמַּקְשִׁיבִים זֶה לָזֶה בַּהֲלָכָה, רביעאה שְׁנֵי תַּלְמִידֵי חֲכָמִים, הַמַּדְגִּילִין זֶה לָזֶה בַּהֲלָכָה וכו', וסוף דבר ביאר הרב ז"ל סימן הנזכר על פי הסוד בהקדמות ארוכות ברמז דק ורחוק מן הפשט כנזכר בד"ק יעויין שם. ואנא עבדא שמעתי ממורי הרב מהר"ע [עבדאללה] סומך זלה"ה שפירש הסימן הנזכר של זרות על ארבעה המאמרים הנזכרים כך: דמאמר הראשון מְחַדְּדִין, ומאמר השני נּוֹחִין, והם דברים זרים זה לזה, כלומר הפכיים דמשמעות נּוֹחִין הפך משמעות מְחַדְּדִין! וכן מאמר הג' שהוא מַּקְשִׁיבִים, ומאמר הרביעי מַּדְגִּילִין גם כן משמעות שלהם הפכיים, והיינו לפי מה שכתב הערוך ז"ל על מאמר זה של מַּדְגִּילִין, וז"ל פירוש תלמיד חכם המקשין ומכחישין זה לזה בהלכה הקב"ה אוהבן עד כאן, נמצא אינו מפרש 'מדגלין' כפירוש רש"י ז"ל [-מאספין זה את זה ואומרים בא ונלמוד ונבין בין שנינו הואיל ואין לנו רב ללמדנו], אלא מפרש 'מקשין מכחישין זה לזה' ולפי זה משמעות מַּדְגִּילִין הוא הפך מַּקְשִׁיבִין, והרי גם מילת 'מַּקְשִׁיבִין' ומילת 'מַּדְגִּילִים' הם 'זרות' זו מזו. נמצא המאמרים הנזכרים כל שתים מהם הם מילות 'זרות' זו מזו, כלומר משמעותם הפכיות, ועל זה בא הסימן של זרות הנזכר עד כאן דבריו תנצב"ה [תהי נפשו צרורה בצרור החיים], והוא ביאור נכון ומתיישב לפי הפשט דפח"ח [דברי פי חכם חן]! מיהו פירוש זה אינו מתיישב אלא לפי דברי הערוך ולא לפירוש רש"י ז"ל, ואנא עבדא פרשתי בס"ד הסימן הנזכר, כי רבי ירמיה אמר ב' דברים על תלמידי חכמים, אחד על הַמְחַדְּדִין זֶה לָזֶה שאמרה משם רבי אלעזר שלמד זה מן פסוק (תהלים מה, ה) 'וַהֲדָרְךָ צְלַח רְכַב' דמסיים 'וְתוֹרְךָ נוֹרָאוֹת יְמִינֶךָ' דיליף מיניה דאם עושין כן זוכין לתורה שנתנה בימין, ואמר עוד דבר אחד על תַּלְמִידֵי חֲכָמִים הַנּוֹחִים זֶה לָזֶה משם רבי שמעון בן לקיש דיליף זה מפסוק (מלאכי ג, טז) אָז נִדְבְּרוּ. וכדי שלא תטעה לומר דרשה של 'מְחַדְּדִין' על שם רבי שמעון בן לקיש, ודרשה של 'נּוֹחִין' על שם רבי אלעזר, כיון דתרווייהו רבי ירמיה אמרם בשמם, לכך עשה מסדר הש"ס לזה סימן בתיבת 'זרות' דסוף שם אֶלְעָ זָר דהיינו חציו הב' הוא אותיות 'זָר' וראש תיבת 'וְת וֹרְךָ' הוא אותיות 'ות' הרי צירוף תיבת 'זרות' ללמדנו כי רבי אלעזר הוא דאמר להאי דרשה דפסוק 'וְתוֹרְךָ נוֹרָאוֹת יְמִינֶךָ' ולא תטעה להחליף השמועות לומר דרשה זו על שם רבי שמעון בן לקיש, ולומר הך דרשה דנוחין על שם רבי אלעזר! והא דלא עשה הסימן בשני אותיות ראשונות של 'אֶלְ עָזָר' עם שני אותיות 'ות' של 'וְת וֹרְךָ', מפני כי מזה יהיה צירוף 'אלות' ולא רצה לעשות כתיבה זו של אלות סימן. והא דלא עשה הסימן בשני אותיות 'אל' עם שני אותיות ראשונות של 'וַהֲ דָרְךָ' שהוא ראש הפסוק, מפני כי מזה יהיה צירוף 'אלו"ה' ולא רצה להשתמש בשם אלו"ה לעשותו סימן. והא דלא עשה הסימן בשני אותיות 'זָר' הנזכר עם ב' אותיות 'וה' של 'וַהֲ דָרְךָ', מפני כי מזה יהיה צירוף תיבת 'זרוה' ואין זו תיבה שיש לה דמיון במקרא או בתלמוד כדי שיעשנה סימן, מה שאין כן תיבת 'זרות' יש לה דמיון ומשמעות במקרא, כמו (יחזקאל כ, כג) זָרוֹת אוֹתָם בָּאֲרָצוֹת, וכן בתלמוד 'מחשבות זרות' וכיוצא בזה, ובה נעשה הסימן על 'וְתוֹרְךָ' ששם היא דרשה האחרונה של 'מְחַדְּדִין'. ובזה שפרשתי בס"ד יבא ביאור הסימן יותר נכון, כי דרך הסימן לעשותו בשביל הטעות שלא יתהפכו הדברים להחליף של זה בזה. והנה צריך להבין דברי הערוך מה שכתב 'מַּדְגִּילִין' שהוא רצונו לומר מכחישין זה לזה, דמפרש 'דגל' לשון 'כזב' כתרגום עֵד שָׁקֶר 'סהדא דגלא' וכמפורש זה בדברי הערוך ז"ל שם, דאיך יצויר דבר זה של הכחשה בין החכמים שיהיו מכחישין זה לזה והקב"ה אוהבן?! ונראה לי בס"ד כונתו הוא, כי הוא מקשה לחבירו איזה קושיא בדבר אחד, ועושה עצמו שהוא מתקשה בדבר זה ואינו מבינו ומתעצם בקושיתו מאד, אף על פי שבאמת הוא לא קשיא ליה כלל! ורק כדי להחכים את חבירו עושה כך, וכמו הך דאמרינן בברכות פרק אין עומדין (דף לג), ההוא דנחית קמיה דרבה אמר אתה חסת על קן צפור חוס ורחם עלינו, אמר רבה כמה ידע האי צורבא מרבנן לרצויי למריה, אמר ליה אביי והא 'משתקין אותו' תנן? וקאמר בגמרה רבה נמי לחדודי לאביי הוא דבעי, פירש קילס את זה כדי שישיב אביי מה שישיב עיין שם. נמצא זה ענין הכחשה ממש! אי נמי ענין הכחשה זו היא על פי מה שנאמר בגמרא (בבא מציעא דף כג:) עבידי רבנן דמשנו במלייהו במסכתא לומר שלא למד מסכתא פלונית אף על פי שלמדה, וכן דרשו בגמרא על פסוק (ישעיהו ג, ז) לֹא אֶהְיֶה חֹבֵשׁ וּבְבֵיתִי אֵין לֶחֶם וְאֵין שִׂמְלָה, ודו"ק.
וְלֹא עוֹד אֶלָּא שֶׁעוֹלִין לִגְדֻלָּה, שֶׁנֶּאֱמַר: (תהילים מה, ה) "צְלַח רְכַב". נראה לי בס"ד יש עולה לגדולה שלוקח שררה של דיינות וכיוצא, שצריך לשאת משא הציבור על שכמו דנמצא הם רוכבים עליו, וכמו שאמר רבן גמליאל לחכמים עבדות אני נותן לכם (הוריות דף י:), כמאמר הזקנים לרחבעם, (שמואל א' יב, ז) אִם תִּהְיֶה עֶבֶד לָעָם הַזֶּה! אך יש שררה שאין עליו שום עול ומשא כבד, הנה זה הוא רוכב על אחרים שהכל מזומנם לשרת אותו, ולזה אמר צְלַח רְכַב, רצונו לומר גדולה שהוא לבדו ירכב ואין רוכבין אותו. ונראה לפרש בס"ד הטעם שעולה לגדולה בזכות התורה, כי התורה נקראת 'אוריין תליתאי' (שבת פח.), ופרשתי בס"ד הכונה שהקונה לו דברי תורה בשלימות צריך שילמד שלשה מיני לימודים, הא' מרבו, והב' מחבירו, והג' מתלמידיו, וכמו שנאמר בגמרא (בתענית דף ז.) דאמר ר' חנינא: הרבה למדתי מרבותי ומחברי יותר מרבותי ומתלמידי יותר מכולם, ולכן נקראת 'אוריין תליתאי' ומאחר שהשלם בתורה צריך שילמד ג' מיני לימודים לכך עולה לגדולה, והיינו גְּדוּלָּה 'גִּימֶ"ל דּוֹלָה', שדולה חכחה מן שלשה מינים. אי נמי גְּדוּלָּה [48] מספר מ"ח שהתורה נקנית בהם כנזכר בברייתא דאבות (ו, ו).
יָכוֹל אֲפִלּוּ שֶׁלֹּא לִשְׁמָהּ? תַּלְמוּד לוֹמַר: "עַל דְּבַר אֱמֶת". יש להקשות איך משמע לִשְׁמָהּ מהאי קרא? ונראה לי בס"ד אם תכניס חמש אותיות מנצפ"ך בתוך כ"ב אותיות, יש מן אות א' עד אות מ"ם י"ג אותיות, ומן אחר אות מ"ם עד תי"ו י"ג אותיות, כמנין שם הוו"ה ב"ה [26], הרי שמו של הקב"ה רמוז בתיבת 'אֱמֶת' ולכן נאמר וַהֳ' אֱלֹהִים אֱמֶת (ירמיהו י, י). או יובן 'אֱמֶת' עם האותיות הוא 'מדת' שה"ס [שהוא סוד] ארבעה אלפין שמספרם מד"ת [444] שה"ס לאה, ועל זה אמרו רבותינו ז"ל תּוֹרָה לִשְׁמָהּ שהוא ל'שם ה"א' היא לאה שה"ס מד"ת, כי ד' פעמים אלף נמשכים לה משם אהי"ה.
יָכוֹל אִם הִגִּיס דַּעְתּוֹ? תַּלְמוּד לוֹמַר: "וְעַנְוָה צֶדֶק". יש להקשות מי זה סלקא דעתך לומר כן כדי שיצטרך לבטל סברה זו מן הכתוב?! ונראה לי בס"ד דאיתא בגמרא (סוטה ה.), חד אמר תלמיד חכם שרי ליה גאוה חלק שמיני שבשמינית, וחד אמר לא מינה ולא מקצתה! ומאן דאמר דשרי פרשתי בס"ד הטעם, כי גאוה מעט צריכה בשביל כבוד תורה, ואין לחוש פן יתגבר עליו היצר הרע ויתגאה יותר, כי זכות התורה ישמרהו בזה, ולכך השיעור הוא רק שמיני שבשמינית, כי התורה יש בה שמונה דרגין, כשר ופסול חייב וזכאי אסור ומותר טמא וטהור, וכל דרגא מאלו הח' דרגין כלול מכולם, דרך משל סדר טהרות עניינו הוא טמא וטהור כלול בו הלכות מכל מינים של שבעה דרגין הנזכרים וכן הוא בכולם, נמצא התורה היא שמונה שכל דרגא היא כלולה משמונה דרגין, ולכן שומרת את האדם בשיעור גאוה זו שהיא שמונה שבשמינת שלא תתגבר עליו ביותר מזה, אבל שיעור יותר מזה לא תשמרהו. לזה אמר יָכוֹל יֵגִיס דַּעְתּוֹ כמאן דאמר דשרי ליה כשיעור שמונה שבשמינית שהוא אחד מן ס"ד [64] חלקים, שישליך ג"ס [63] חלקים ויקח רק חלק האחד באומרו שהתורה תגין עליו ולא תתגבר עליו הגאוה יותר, תַּלְמוּד לוֹמַר 'וְעַנְוָה צֶדֶק' שתהיה לו ענוה בצדק, שהוא כמאן דאמר לא מנה ולא מקצתה, ולא יהיה מורה היתר לעצמו. או יובן בס"ד יָכוֹל אִם הִגִּיס דַּעְתּוֹ רצונו לומר גאוה פנימית, שהיא רק אחוזה בשכלו ואינה יוצאת מן הכח לפועל, וזה שאמר 'דַּעְתּוֹ' רצונו לומר בכח ולא בפועל, תַּלְמוּד לוֹמַר 'וְעַנְוָה צֶדֶק' שתהיה שלימה בכח ובפועל בפנים ובחוץ, ולכן אמר דוד המלך ע"ה (תהילים לח, יח) כִּי אֲנִי לְצֶלַע נָכוֹן, והיינו 'צֶלַע' ראשי תיבות ל שמה ע טה צ דק וזהו שנאמר (משלי כח, יב) בַּעֲלֹץ צַדִּיקִים רַבָּה תִפְאָרֶת, 'עֲלֹץ' ראשי תיבות ע טה צ דק ל שמה רבה תפארת שלהם ד 'מאן דאיהו זעיר איהו רב' דבעל ענוה בצדק זהו הנקרא רב בתורה ובחכמה.
וְאִם עוֹשִׂים כֵּן זוֹכִין לְתוֹרָה שֶׁנִּתְּנָה בְּיָמִין. קשא והלא כבר זכו בתורה, דמדות אלו של ענוה ולימוד לשמה וחדוד זה לזה מדבר הכתוב בבעלי תורה? ונראה לי בס"ד דהכתוב איירי בְּמְחַדְּדִין זֶה לָזֶה בַּהֲלָכָה בחלק הנגלה של התורה, וכן מדות הענוה ולימוד לשמה, ואומרו זוֹכִין לְתוֹרָה שֶׁנִּתְּנָה בְּיָמִין איירי על חלק הסוד, שהוא חלק המיומן בחלקים של התורה שהם פרד"ס.
רַב נַחְמָן בַּר יִצְחָק אָמַר: זוֹכִין לִדְבָרִים שֶׁנֶּאֶמְרוּ בִּימִינָהּ שֶׁל תּוֹרָה. נראה לי בס"ד הכונה זוכה לאותם דברים שאמר רבי מאיר בברייתא דאבות (ו, א), רַבִּי מֵאִיר אוֹמֵר כָּל הָעוֹסֵק בַּתּוֹרָה לִשְׁמָהּ, זוֹכֶה לִדְבָרִים הַרְבֵּה וכו' ושם פרטניהו. או יובן בס"ד, יְמִינָהּ שֶׁל תּוֹרָה רמז לאותיות שקודם אותיות הַ 'תּוֹרָה' שהם ימין מצד הקורא, והם אותיות 'שקדה' שיהי' לו מדת השקדנות, לקיים מה שאמר הכתוב (יהושע א, ח) וְהָגִיתָ בּוֹ יוֹמָם וָלַיְלָה, כרשב"י וחבריו שלא הוו מפסיקין אלא לקריאת שמע, גם אותיות הנזכרים יהיה צירוף 'קְדוֹשָׁה' אם תניח להם חול"ם, רמז להשראת רוח הקודש עליהם שבזה יכוונו על האמת תמיד כמו שנאמר (תהילים כה, יד) סוֹד הֳ' לִירֵאָיו, וכן הוא אומר (שמואל ב' כג, ב) רוּחַ הֳ' דִּבֶּר בִּי וּמִלָּתוֹ עַל לְשׁוֹנִי.
לַמַּיְמִינִים בָּהּ, אֹרֶךְ יָמִים אִיכָּא, וְכָל־שֶׁכֵּן עֹשֶׁר וְכָבוֹד. נראה לי בס"ד נקודת החסד שהוא ימין הוא סֶגוֹ"ל שהוא ג' נקודות. לכן בְּמַּיְמִינִים יש שלשה, אֹרֶךְ יָמִים וגם עֹשֶׁר וגם כָבוֹד, אבל נקודת הגבורה שהוא שמאל הוא צֵרִ"י שהוא ב' נקודות לכן יש שתים דוקא. וראשי תיבות אֹ רֶךְ יָ מִים עֹ שֶׁר כָ בוֹד מאה ואחד [101], כמנין מִיכָאֵל [101] שהוא שר החסד, ולכן נקראת 'אוריין תליתאי' דייקא. והנה לפי חילוק שמחלק בין מַּיְמִינִים לַמַּשְׂמְאִילִים נתרצה קושיא שיש בפסוק זה, למה בחלוקה ראשונה הקדים השכר לפעולה ובחלוקה שניה הקדים הפעולה לשכר? ובזה ניחא שאמר תיבת בִּימִינָהּ סמוך לתיבת בִּשְׂמֹאולָהּ כדי שתהיה קורא בה גם כן בִּימִינָהּ בִּשְׂמֹאולָהּ עֹשֶׁר וְכָבוֹד, שחוזר עושר גם על בימינה. ואם תאמר אם כן נקרא עתה גם כן הכי אֹרֶךְ יָמִים בִּימִינָהּ בִּשְׂמֹאולָהּ, ושמע מינה דאיכא אֹרֶךְ יָמִים גם בִּשְׂמֹאולָהּ? דלפי זה נמצאו הימין והשמאל שוין וזה אי אפשר. ועוד דאם שוים הוה ליה למימר הכי בִּימִינָהּ בִּשְׂמֹאולָהּ אֹרֶךְ יָמִים וְעֹשֶׁר וְכָבוֹד. ברם עדיין יש להקשות העושר אינו דבר קטן, דאמרו רבותינו ז"ל (סוטה ב:) קשים מזונותיו של אדם כקריעת ים סוף וכן מצינו בעובדא דרבי אלעזר בן פדת דאמר לו ניחא לך דאחרביה לעלמא, וכן אמרינן לעיל (דף נב) גבי אותו שנעשו לו דדים כאשה והניק 'כַּמָּה קָשִׁין מְזוֹנוֹתָיו שֶׁל אָדָם, שֶׁנִּשְׁתַּנּוּ עָלָיו סִדְרֵי בְּרֵאשִׁית' וְאָמַר רַב נַחְמָן: תֵּדַע, דְּמִתְרָחִישׁ נִיסָא, וְלָא אִיבְרוּ מְזוֹנֵי, ואם כן איך ניתן העושר למשמאילים? ונראה לי בס"ד, כי הלומד תורה שלא לשמה הרי זה מבזה את התורה, ולכן בעת אשר יכבדוהו בקימה וכיוצא בשביל תורתו, יש בזה עלבון גדול לתורה שהוא מתכבד מחמתה והוא אינו מכבדה, לכך עושהו עשיר כדי שבזה יהיה הכבוד בשביל העושר, כי דרכם של בני אדם לכבד עשירים יותר מתלמידי חכמים בעוונותינו הרבים, ובזה אז לא יהיה עלבון כל כך לתורה, ולכן דייק קרא לצרף העושר עם הכבוד באומרו בִּשְׂמֹאולָהּ עֹשֶׁר וְכָבוֹד, לומר שהעושר ניתן לו בשביל הכבוד.
שְׁנֵי תַּלְמִידֵי חֲכָמִים הַנּוֹחִים זֶה לָזֶה בַּהֲלָכָה, הַקָּדוֹשׁ בָּרוּךְ הוּא מַקְשִׁיב לָהֶם. נראה לי בס"ד הכתוב (קהלת ט, יז) דִּבְרֵי חֲכָמִים בְּנַחַת נִשְׁמָעִים, פירוש דִּבְרֵי חֲכָמִים אם הם בְּנַחַת שנוחין זה לזה בהלכה אז הם נִשְׁמָעִים לפניו יתברך. ובזה יובן (זכריה ד, ז) וְהוֹצִיא אֶת הָאֶבֶן הָרֹאשָׁה תְּשֻׁאוֹת חֵן חֵן לָהּ, התורה נקראת אֶבֶן כמו שאמרו רבותינו ז"ל הראשה שהאצילה הקב"ה קודם בריאת העולם תְּשֻׁאוֹת חֵן חֵן לָהּ, נח נח לָהּ, זה נח לזה, וזה נח לזה. או הכונה נח [58] גימטריא אזן [58], וזה שאמר אם הוא נח, שנוחין זה לזה אז 'חֵן' גימטריא 'אֹזֶן' לָהּ, שיקשב ה' וישמע.
אֲפִלּוּ חִשֵּׁב לַעֲשׂוֹת מִצְוָה וְנֶאֶנַס וְלֹא עֲשָׂאָהּ, מַעֲלֶה עָלָיו הַכָּתוּב כְּאִלּוּ עֲשָׂאָהּ. קשא מאי 'אֲפִלּוּ' שייך בזה מאחר דליכא אחריתי דדמייא לה? ונראה לי בס"ד דיש לפרש וּלְחֹשְׁבֵי שְׁמוֹ (מלאכי ג, טז) על המחשב בדברי תורה, שרואה ספר ומחשב בו, ואמרו רבותינו ז"ל התורה היא שמותיו של הקב"ה ולכן נקראת שמו של הקב"ה, והוה סלקא דעתך למימר דוקא בתורה יש חשיבות למחשבה, שגם אם ילמד במחשבה שתופס הספר ומעיין בו יש לו תועלת מלימוד לדעת המעשה אשר יעשה, אך מחשבה במצוה שחשב לעשות מצוה מה תועלת יש בה, ולכך סלקא דעתך דאין המחשבה חשיבה כלום כמצוה, ולכך בא ללמדנו שֶׁאֲפִלּוּ חִשֵּׁב לַעֲשׂוֹת מִצְוָה יש לו בזה תועלת, דאם נֶאֶנַס וְלֹא עֲשָׂאָהּ מַעֲלֶה עָלָיו כְּאִלּוּ עֲשָׂאָהּ.
כָּל הָעוֹשֶׂה מִצְוָה כְּמַאֲמָרָהּ, אֵין מְבַשְּׂרִין אוֹתוֹ בְּשׂוֹרוֹת רָעוֹת. נראה לי בס"ד אותיות מִצְוָה הם 'מץ וה' והם מורים על שני עניינים גדולים, והיינו 'מץ' לשון 'מציצה' וידוע כל דבר הערב לאדם מאד כשאוכלו מוצץ הגרעין והקליפה עד שלא ישאר בהם כל שהוא מן הפרי, וכן מוצץ העצמות שלא ישאר כל שהוא מן הבשר הערב לו, וכן כתיב (ישעיהו סו, יא) לְמַעַן תָּמֹצּוּ וְהִתְעַנַּגְתֶּם מִזִּיז כְּבוֹדָהּ, כי המציצה מורה על דבר הערב לאדם שהוא מוצץ עד שמגיע לתכליתו, וכן מורים אותיות 'מץ' של מצ וה שתהיה עריבה לאדם שמחמת כן יעשנה בשלימותה, שלא ירצה לחסר ממנה משהו כאדם המוצץ הפרי ומגיע עד תכליתו, ואותיות 'וה' של מצ וה מורים שיעשנה בשמחה, כי 'וה' הוא לשון שמחה, כמו שאמרו רבותינו ז"ל 'בין ווי לווה ניצול רבן יוחנן בן זכאי'. וזה שאמר כָּל הָעוֹשֶׂה 'מִצְוָה' כְּמַאֲמָרָהּ, רצונו לומר שעושה בשלימות ובשמחה כאשר מורים אותיות אמירתה שהם 'מץ וה' הרי זה אֵין מְבַשְּׂרִין אוֹתוֹ בְּשׂוֹרוֹת רָעוֹת, לא אמר 'לֹא יָבוֹאוּ עָלָיו רָעוֹת' דזה פשיטה, אך אמר 'אֵין מְבַשְּׂרִין אוֹתוֹ בְּשׂוֹרוֹת רָעוֹת' שיש קול בשורה יוצאה על רעה וסוף יתגלה שהוא שקר ולא הי' רעה כלל! והנה זה הוא צער לפי שעה והוא צער כוזב שסופו להיות בטל דלא היה רע בפועל, וגם על זה תגין עליו המצוה ההיא שלא יתבשר בכך ויצטער. או דרך משל יש לו בן בעיר אחרת וחלה ונטה למות, ואחר כך נתרפא ונעשה בריא, אולם הנה אם ישמע בעת סכנת חליו יצטער מאד, ואף על פי שלבסוף יתבשר ברפואתו על כל פנים נצטער מאד בראשונה, אך המצוה תגין שלא יתבשר בזמן חליו, אלא אחר שיתרפא אז יתבשר שחלה ונתרפא, וכן כיוצא בזה. והנה מהרש"א ז"ל פירש 'כְּמַאֲמָרָהּ' רצונו לומר ששם הוי"ה רמוז באותיות 'מִצְוָה' כי 'מ"צ' בא"ת ב"ש הוא 'י"ה' וזה שאמר כְּמַאֲמָרָהּ דהיינו לשם ה' עד כאן דבריו. ואנא עבדא אמלא דבריו, הטעם שהי' חצי השם באתגלייא וחצי השם באתכסייא, היינו כי י"ה הם חו"ב [חכמה ובינה] שהם עלמין דאתכסיין, אך ו"ה הם הם תו"מ [תפארת ומלכות] שהם עלמין דאתגליין, בסוד הַנִּסְתָּרֹת לַהֳ' אֱלֹהֵינוּ וְהַנִּגְלֹת לָנוּ וּלְבָנֵינוּ, ולכן זה שכרו שֶׁאֵין מְבַשְּׂרִין אוֹתוֹ בְּשׂוֹרוֹת רָעוֹת שהוא על דרך שפרשתי בס"ד, דאיירי בבשורה שהיא רעה בכח ואינה בפועל, כי לא נעשה רע בפועל. וזה יהיה לו מדה כנגד מדה על אשר קיים המצוה במחשבה שהיא סוד יוּ"ד שבשם, ובכונה שהיא סוד הֵ"א ראשונה, ובקול שה"ס [שהוא סוד] וָא"ו, ובמעשה שהיא סוד הֵ"א אחרונה, אשר אלו רמזים בְּמַאֲמָרָהּ שֶׁל 'מִצְוָה' כנזכר, לכך גם בְּשׂוֹרוֹת רָעוֹת שאינם רע בפועל אלא רק צער לפי שעה במחשבה שבמוח ובכונה שבלב, גם בזה לא יתבשר ולא יצטער! ועוד נראה לי בס"ד 'כְּמַאֲמָרָהּ' רצונו לומר בעת כמו עת שאומר לעשותה, שהאדם בעת שמתנדב לעשות מצוה הוא מתנדב לעשות ברצון לב, אך בעת שיעשנה ירגיש בלבו עול כבד, הן במצות עסק התורה, הן בשאר מצות, אך השלם שוה לו עת עשיית המצוה כמו עת שאמר ונתנדב לעשות אותה, ולא ישתנה רצון לבו ושמחתו, וכמו שאמר הכתוב (דברים כג, כד) מוֹצָא שְׂפָתֶיךָ תִּשְׁמֹר וְעָשִׂיתָ כַּאֲשֶׁר נָדַרְתָּ.
וְסָמִיךְ לֵיהּ: "שׁוֹמֵר מִצְוָה לֹא יֵדַע דָּבָר רָע". פירוש מי יאמר לו מה תעשה? שׁוֹמֵר מִצְוָה! כלומר השומר מצוה הוא יאמר לו מה תעשה כביכול, מפני שהוא יכול לבטל הגזירה שגזר השם יתברך! וכדאשכחן במשה רבינו ע"ה שביטל הגזירה במעשה העגל, ואמר (שמות לב, יא) לָמָּה יֹאמְרוּ מִצְרַיִם וכו' שׁוּב מֵחֲרוֹן אַפֶּךָ וְהִנָּחֵם עַל הָרָעָה לְעַמֶּךָ, וכן יהושע אמר (יהושע ז, ט) וּמַה תַּעֲשֵׂה לְשִׁמְךָ הַגָּדוֹל. ועיין מהרש"א ז"ל שאותה הגזירה לא ידע אותה אותו השומר מצוה, ודבריו קשים כי ביאור זה יבא נכון על דברי רב חיננא בר אידי דדריש אֵין מְבַשְּׂרִין אוֹתוֹ בְּשׂוֹרוֹת רָעוֹת, ולא יבא נכון על דברי רב אסי דאמר אֲפִלּוּ הַקָּדוֹשׁ בָּרוּךְ הוּא גּוֹזֵר גְּזֵרָה, הוּא מְבַטְּלָהּ? וצריך עיון.
וְאִם אֵין עוֹשִׂין כֵּן גּוֹרְמִין לַשְּׁכִינָה שֶׁתִּסְתַּלֵּק מִיִּשְׂרָאֵל. נראה לי בס"ד הכי דריש לה (שיר השירים ח, יג) הַיּוֹשֶׁבֶת בַּגַּנִּים, אלו היושבים בבתי מדרשות ללמוד תורה, יש בהם חֲבֵרִים מַקְשִׁיבִים אשר יאמר להם הקב"ה לְקוֹלֵךְ הַשְׁמִיעִנִי, ויש בהם שבסיבת הנהגת למודם ראוי לומר בְּרַח דּוֹדִי וּדְמֵה לְךָ לִצְבִי.
שְׁנֵי תַּלְמִידֵי חֲכָמִים, הַמַּדְגִּילִין זֶה לָזֶה בַּהֲלָכָה, הַקָּדוֹשׁ בָּרוּךְ הוּא אוֹהֲבָן שֶׁנֶּאֱמַר: שיר השירים ב, ד) הֱבִיאַנִי אֶל בֵּית הַיָּיִן וְדִגְלוֹ עָלַי אַהֲבָה. נראה לי הכי דריש ליה 'דָּגְלוּ' בנקוד (תהילים צב, ו) מַה גָּדְלוּ מַעֲשֶׂיךָ הֳ', בקמץ תחת הדלת, ופסוק זה התורה אומרתו הֱבִיאַנִי אֶל בֵּית הַיָּיִן זה סיני וְ 'דָּגְלוּ ' עָלַי רצונו לומר אם ישראל דגלו זה אחרי זה עלי אזי יבא להם אַהֲבָה מהקב"ה.
אִם תַּלְמִיד חָכָם נוֹקֵם וְנוֹטֵר כְּנָּחָשׁ הוּא, חָגְרֵהוּ עַל מָתְנֶיךָ. נראה לי בס"ד הטעם שעשה לו דמיון כְּנָּחָשׁ על פי מה שאמרו רבותינו ז"ל, שאלו לנחש מהיכן אתה מטיל ארס, אמר להם מבין השינים, ופרשו המפרשים ז"ל מליצה זו דאמרו רבותינו ז"ל 'אין ערוד ממית אלא החטא ממית' ואותיות 'חטא' מונחים בין שי"ן ונו"ן דְּ'נָּ חָ שׁ' ובין שי"ן ונו"ן דְּ'שָׂ טָ ן' נמצא ח"ט רמוז בין השיני"ם, ולזה אמר שהוא מטיל ארס מחמת הח"ט שהוא נתון בין השינים עד כאן דבריו. וכן אִם תַּלְמִיד חָכָם נוֹקֵם וְנוֹטֵר את בני אדם שמוכיחם בדברים ומענישם הכל בשביל חטא שבידם כְּמוֹ הַנָּחָשׁ שהוא מטיל ארס מחמת 'חט' הנה זה תלמיד חכם טוב ותדבק בו כי הוא עושה דבר לטובת נפשך! ומה שאמר חָגְרֵהוּ עַל מָתְנֶיךָ ולא אמר 'הַדְבֵּק בּוֹ' רמז לפי דרכו שלא תדבק בו הרבה מאחר דהוא נוקם ונוטר, פן לא תוכל להשמר כראוי ותחטא לו ויעניש אותך, אלא יהיה כמו חגורה שאין חוגרין אותה על הבשר ממש אלא בהפסק בגדים, ועוד אין חוגרין אותה בחוזק הרבה, ועוד שהיא מונחת במקום ממוצע כן יהיה דבוקך בו ממוצע. ועיין להרב פתח עיניים ביומא דף כ"ג מה שכתב על מאמר כל תלמיד חכם שאינו נוקם ונוטר כנחש, ומה שכתב שם יבא נכון גם על מאמר זה.
אִם עַם־הָאָרֶץ הוּא חָסִיד אַל תָּדוּר בִּשְׁכוּנָתוֹ. יש להקשות הוה ליה למימר 'הַרְחֵק מִמֶּנּוּ' או 'אַל תִּדְבַּק בּוֹ' או 'אַל תִּתְחַבֵּר עִמּוֹ' כדנקיט גבי חכם, ומאי קא משמע לן באומרו 'אַל תָּדוּר בִּשְׁכוּנָתוֹ'? ונראה לי בס"ד בא להרחיקו מן הדירה בשכונתו בפרטות, מפני כי עם הארץ ודאי אינו יודע מה הוא המותר ומה הוא האסור, ולפעמים יעלה בדעתו לאסור את המותר שיהיה חסיד שוטה, וגם מתיר את האסור מקוצר הבנתו, וכמו שכתבו מדקדקין באיכה ומדלגין בקריאת שמע מחמת חסרון ידיעה, ואם תדור בשכונתו יראה בעיניו שאתה נוהג היתר בדברים שהם איסורים גמורים - לפי קוצר ידיעתו, ויהיה מזה חלול השם לפי טעותו, על כן אַל תָּדוּר בִּשְׁכוּנָתוֹ! ונביא דוגמה, למשל באחד עם הארץ גמור שהיה מתחסד לפי דעתו, והיה דר בבית אחד כנגד ביתו של חכם אחד ורק רשות הרבים מפסיק ביניהם, ויהי ביום השבת ראה אותו עם הארץ עשן יוצא מבית התבשיל אשר בחצר אותו חכם, ויתלהב ויתקנא קנאה גדולה ללכת אצלם להוכיחם ולהפרישם מאיסורא, כי חשב מחמת הקור הדליקו המשרתים של בית החכם אש להתחמם בו, אך אותו היום היה מטר יורד בזעף לכך לקח כלי המגין שקורין 'שמסיי' [מִטְרִיָּה] ופתח אותה להיות לו על ראשו אהל להגין מן המטר, ויצא מביתו ואותו הכלי פרוש בידו, ועבר מביתו לבית החכם דרך רשות הרבים שהיה רחב ט"ז [16] אמה, ונכנס אצל החכם להוכיחו על משרתיו איך הם רשעים שמדליקין אש ביום השבת, כי ראה עשן יוצא מביתו?! ויען החכם יש לנו בבית אשה אחת שילדה בזה היום ואחזה קור וגזרו הרופאים עתה להדליק לה אש תיכף לחמם בגדים באש ולתת עליה, ועוד נתנו לה סמנים שצריכים בישול היום כי היא בסכנה ולכך הבעירו האש, ואף על פי שדבר זה מותר הישראלי לעשות בידו על כל זה הבעירה אותו שפחה גויה שיש בבית, אמנם אתה אשר לבשת קנאה בחסידותך לבא אצלינו להוכיחנו בביתנו על דבר אשר צריך אתה לדון מדעתך שהוא נעשה בהיתר ולא באיסור, הנה אתה בעצמך נכשלת עתה בשבעה איסורים בבת אחת, ולא הרגשת ולא ידעת בין האסור לבין המותר! אמר לו מה זאת, אמר לו תחלת הכל עשית שתי עונות שהוצאת מן רשות היחיד לרשות הרבים, ומן רשות הרבים לרשות היחיד, כי הוצאת את כלי השמסי"י [מִטְרִיָּה] מביתך לרשות הרבים והכנסת אותה מן רשות הרבים לביתי. אמר לו חשבתי זה כמו מלבוש כיון דעשוי להגין, ועוד מה עשיתי? אמר לו פתחת זה כלי השמסי"י ופרשת אותו עליך כאהל הרי שלשה! ועוד כשנכנסת לחצר שלי ראיתי שסחטת זאת השמסי"י מריבוי מי גשמים אשר עליה, הרי ארבעה עונות! אמר לו מעולם לא ידעתי ולא שמעתי שאסור לסחוט בשבת, ולא חשבתי בדעתי שסחיטה היא מלאכה! ועוד מה עשיתי? אמר לו ראיתי בעת שבאת לסגור השמסי"י הנזכר בחצר שלי נעקם עמוד אחד מעמודי הברזל הדקים שבה, ואתה תקנת אותו בידך, וזה תולדות מַּכֶּה בַפַּטִּישׁ הרי חמשה עונות! אמר לו לא שמעתי איסור כזה מכל מקום ולא ידעתיו! ועוד מה עשיתי? אמר לו איסור מוקצה, שזאת השמסי"י שלקחת בידך היא מוקצה הרי ששה! ועוד יש בידך עון שביעי, כי זה בגד העליון שאתה לובש עליך בשביל הקור הוא צמר ותפור בחוטי פשתן וזה איסור כלאים! אמר לו מעולם לא ידעתי שיש כלאים גם בחוטי התפירה. אמר לו הרי שבע תועבות עשית מחסרון ידיעתך ובאת להוכיחני על האש מחמת מראה העשן שראית, וכי לא היה לדון בדעתך אולי יש חולה שיש בו סכנה או יולדות?! עד כאן. ובזה יבא נכון ביאור שבארנו בטעם המאמר שאמר אִם עַם־הָאָרֶץ הוּא חָסִיד אַל תָּדוּר בִּשְׁכוּנָתוֹ.

Daf 63b

אַף פּוֹרֵק מִמֶּנּוּ יִרְאַת שָׁמַיִם. נראה לי בס"ד על דרך שאמרו רבותינו ז"ל (קידושין פב.) הספנים רובם חסידים, כי על ידי פחדם מן הים תמיד שמים יראת ה' על פניהם, וזה שֶׁמְגַדֵּל כֶּלֶב כדי לשומרו מן הגנבים יהיה בטחונו עליו ויסיר בטחונו מהשם יתברך, וממילא לא תעורר יראת שמים בלבו תמיד כדכתיב (משלי כח, יד) אַשְׁרֵי אָדָם מְפַחֵד תָּמִיד, שהפחד מעורר יראת שמים בלבם. ומה שאמר מוֹנֵעַ חֶסֶד עיין רש"י ז"ל שנדחק [שאינו מניח העניים לבא לפתחו], ונראה לי לַמָּס נדרשת כפליים שהוא רצונו לומר כֶּלֶב, וגם לשון הִמֵּס יִמָּס (שמואל ב' יז, י), כי על ידי הכלב שהוא לַמָּס לכך יִמָּס מֵרֵעֵהוּ חֶסֶד, ולפי זה שהכלב נקרא לַמָּס לכך 'סמ א" ל' שהוא שר הקליפות הנקראים 'כְּלָבִים' אם תסיר ממנו אות אלף שרומוז לחלק הקדושה שבלוע בו ישאר לַמָּס.
שְׁקִילָא טִיבוּתִיךְ וְשַׁדְיָא אַחִיזְרֵי. עיין פירש רש"י ז"ל [טובת הנאת נחמתך], ועוד נראה לי בס"ד טִיבוּתִיךְ קאי על התנור אשר השאילו לה לאפות בו, דמה בצע בטובה אם נָד הַוְלַד והפסידה אותו דנמצא טובתו אליה וקוץ בה, שהשאיל לה התנור והניח האורב בפנים, שאיבד לה את הַוְלַד.
עַד כָּאן דִּבְרֵי תּוֹרָה, מִכָּאן וָאֵילָךְ לְמַעֲשִׂים טוֹבִים. פירוש כי התורה גם כן מכונית בשם אשה, והוא נושא אותה ושמח עמה מילדות קודם שמחת אשה הגשמית שהיא תהיה אחר שיגדל, וְהַלֵּךְ בְּדַרְכֵי לִבְּךָ (קהלת יא, ט) זו תורה שבעל פה שמסורה ללב שלא נתנה להכתב, וּבְמַרְאֵי עֵינֶיךָ זו תורה שבכתב שצריך ללמדה במראה עיניו בספר, כי דברים שבכתב אי אתה רשאי לאומרם בעל פה, ואומרו כִּי עַל כָּל אֵלֶּה יְבִיאֲךָ הָאֱלֹהִים בַּמִּשְׁפָּט, דידוע אותיות 'אֵלֶּה' דשם אלה ים ה"ס [הוא סוד] המעשה, ואותיות 'ים' דשם אלה ים ה"ס ההבל, וזה שאמר כִּי עַל כָּל 'אֵלֶּה' דייקא שה"ס המעשה יְבִיאֲךָ אֱלֹהִים ודוק.
צִיץ, כְּמִין טַס שֶׁל זָהָב, וְרָחְבּוֹ שְׁתֵּי אֶצְבָּעוֹת, וּמֻקָּף מֵאֹזֶן לְאֹזֶן. נראה לי בס"ד הציץ מרצה בזכות התורה שבעל פה, לכך נקרא צִיץ שמספרו אל"ף רמז ללימוד התורה, לשון אֲאַלֶּפְךָ חָכְמָה (איוב לג, לג), ולכך היה שֶׁל זָהָב דתורה שבעל פה היא סוד הזהב, וכמו שאמרו רבותינו ז"ל על פסוק (בראשית ב' יב) וּזֲהַב הָאָרֶץ הַהִוא טוֹב וְרָחְבּוֹ שְׁתֵּי אֶצְבָּעוֹת, שיש לימוד נגלה ולימוד נסתר, מֻקָּף מֵאֹזֶן לְאֹזֶן, כי תורה שבעל פה אי אתה רשאי ללמדה מתוך הכתב אלא בשמע האוזן, וכמו שכתבו המפרשים ז"ל על פסוק (משלי כ, יב) אֹזֶן שֹׁמַעַת וְעַיִן רֹאָה הֳ' עָשָׂה גַם שְׁנֵיהֶם.

Daf 64a

דָּבָר הַמֵּבִיא לִידֵי גִּחוּךְ. פירוש 'ליצנות' והכונה כי הרואה תכשיט זה ביד אדם אחר עושה בו ליצנות, כיון שהוא תכשיט של 'אותו מקום' ורבא שפירש 'כּוּמָז' כָּאן מְקוֹם זִמָּה הכונה הרואהו מהרהר בזנות שיצייר מקומו נגד עיניו.
שֶׁמָּא חֲזַרְתֶּם לְקִלְקוּלְכֶם הָרִאשׁוֹן?. פירוש רש"י 'מעשה שיטים' וקשא והלא אותם שזנו בשיטים כולם מתו, ואלו היו צדיקים גדולים והובררו על פי ה'? ועוד אמאי נקיט זה על 'וַיִּקְצֹף מֹשֶׁה' והלא הקרבן הביאו אחר שהרגו כל הנקבות ופסוק 'וַיִּקְצֹף' הוא קודם? ונראה לי בס"ד 'קִלְקוּלְכֶם' קאי על מה שהחיו הנקבות ועברו על דבריו שצום כששלחם להרוג הכל, ולכן עתה אחר שהרגו הנקבות שהביאום ובאו להביא קרבן, אמר להם שֶׁמָּא חֲזַרְתֶּם לְקִלְקוּלְכֶם? שגם בפעם הזאת שצויתי אתכם שתהרגו כָל אִשָּׁה יֹדַעַת מִשְׁכַּב גם כן עברתם והשארתם מהם נשים שלא הרגתם אותם, ולכן הביא על פסוק 'וַיִּקְצֹף מֹשֶׁה' ללמדנו בקלקולכם קאי על דבר זה שקצף עליו משה.
אִם מִידֵי עֲבֵרָה יָצָאנוּ, מִידֵי הִרְהוּר לֹא יָצָאנוּ. יש להקשות על עבירה עצמה שהיא מעשה בפועל מה שייך בה ספק כדי שאומרים 'אִם' שהוא לשון ספק דכל אחד יודע בעצמו אם עשה מעשה עבירה, ולא אפשר לומר שעשה ושכח, והוה ליה למימר בפשיטות מִידֵי עֲבֵרָה יָצָאנוּ אֲבָל מִידֵי הִרְהוּר לֹא יָצָאנוּ? ונראה לי בס"ד שיש שני מיני הרהור אחד בהסתכלות שזנו עיניהם מן הערוה, וזה איסור גדול במעשה כמו שכתבו הרי"ף ופתח עינים ז"ל, אך זה נקרא 'יְדֵי עֲבֵרָה' שממנו נמשך האדם לעשות עבירה ממש שמתגרה בו היצר הרע, ובזה הם מסתפקים כיון דלא הוה מעשה ממש אלא רק ראיה בהסתכלות, דאפשר שהסתכלו וזנו עיניהם ולאו אדעתייהו. והשני הרהור שהוא מן ראיה בלתי הסתכלות, אלא דרך העברה בעלמא שלא זנו עיניהם כל כך, וזה בודאי היה להם, כי אי אפשר לומר שלא ראו אותם אפילו ראיה מועטת בעלמא, וזה נקרא 'יְדֵי הִרְהוּר' שזה הראיה המועטת אפשר שימשך ממנה האדם להרהור גמור שהוא ראיה בהסתכלות שזנו עיניו מן הערוה, ועל זה אמרו מִידֵי הִרְהוּר לֹא יָצָאנוּ בודאי.
מִפְּנֵי מָה הֻצְרְכוּ יִשְׂרָאֵל שֶׁבְּאוֹתוֹ הַדּוֹר כַּפָּרָה?. יש להקשות למה הוצרך לומר 'שֶׁבְּאוֹתוֹ הַדּוֹר'? ונראה לי בס"ד דאמרו רבותינו ז"ל קודם שעברו הירדן לא היו נענשים הצדיקים על עונות אחרים מדין ערבות, וכמו שכתב רש"י בפסוק (דברים כט, כח) הַנִּסְתָּרֹת לַהֳ' אֱלֹהֵינוּ וכו', עיין שם. ואיתא בספרי בפסוק וַיִּמָּסְרוּ (במדבר לא, ה) מגיד הכתוב שהיו בני אדם כשרים וצדיקים שהיו שקולים כפנחס, גם אמרו בגמרא שלא היה בהם אפילו מי שהקדים תפילין של ראש לתפילין של יד, ולכן שואל מִפְּנֵי מָה הֻצְרְכוּ יִשְׂרָאֵל שֶׁבְּאוֹתוֹ הַדּוֹר כַּפָּרָה? 'אוֹתוֹ הַדּוֹר' דייקא, שלא נתחייבו עדיין בעונות אחרים והם היו צדיקים גמורים, אבל אם היו בדור אחר לא הוה קשיא ליה, דיש לומר הוצרכו בשביל שנתחייבו בשל אחרים מכח ערבות. והשיב בשביל שֶׁזָּנוּ עֵינֵיהֶם, שהזנת העין היו אנוסים בה מחמת ראיה, ובשביל עצמם הביאו שנסתפקו אולי זָּנוּ עֵינֵיהֶם. והא דנקיט לשון הֲזָנָה עיין מה שכתב רש"י ז"ל [לשון מזון שנהנו במראית העין], ומה שכתב עליו מהרש"א ז"ל [ופרש"י זנו מלשון מזון ואין צורך דיש לפרש מלשון זנות ממש דהיינו מהרהור עבירה של זנות.] עיין שם. ונראה לי יבא לשון זה נכון על פי מה שכתבו המקובלים ז"ל המסתכל בנשים נקרא גם כן מזנה, ולכך ברא הקב"ה עוף ששמו בַּת הַיַּעֲנָה אשר בת זוגו מתעברת בראיה בלבד, ולכן 'הַיַּעֲנָה' אותיות 'הַעֵינָהּ' שפועלת בראיה, בלבד עד כאן דבריו. ולכן אמרו כאן שֶׁזָּנוּ עֵינֵיהֶם מִן הָעֶרְוָה.

Daf 64b

כָּל הַמִּסְתַּכֵּל בְּאֶצְבַּע קְטַנָּה שֶׁל אִשָּׁה. יש להקשות למה נקיט 'אֶצְבַּע קְטַנָּה' דמה יתרון יש בענין הזנות ההסתכלות בין אצבע קטנה לבין אצבע גדולה? ונראה לי בס"ד אורחא דמלתא נקיט, כי היה דרכם כשלובשת האשה טבעת אחת לובשתה באצבע קטנה שלה, וכמו שכתב המשורר 'כל האצבעות שוים ולקטנה יתנו כבוד טבעת' ולכן אורחא דמלתא המסתכל יסתכל באצבע קטנה שהיא מקושטת בטבעת. ומה שאמר כְּאִלּוּ מִסְתַּכֵּל בִּמְקוֹם הַתֻּרְפָּה, היינו כי בשמים ידונו כיון דמסתכל לזון עיניו מן הערוה אם היה מזדמן לפניו מקום התורפה היה מסתכל בו גם כן, ולכן חושבין לו כאלו הסתכל שם.
מִפְּנֵי מַה מָּנָה הַכָּתוּב תַּכְשִׁיטִין שֶׁבַּחוּץ, עִם תַּכְשִׁיטִין שֶׁבִּפְנִים?. מקשים כיון דמעשה שהיה כך היה, שהביאו מאלו ומאלו ומה הוה ליה קרא למעבד, וכי יצטרך לזה פסוק בפני עצמו ולזה פסוק בפני עצמו? ויש מתרצים דהוקשה לו למה פרט אותם, כיון דאמר אִישׁ אֲשֶׁר מָצָא כְלִי זָהָב (במדבר לא, נ) סגי בהכי, וזה אינו תירוץ כלל, דהא רב ששת לא אמר 'מִפְּנֵי מַה פָּרַט' אלא אמר למה מנה אלו עם אלו? ונראה לי בס"ד, רוצה לומר כיון ד 'טַבַּעַת' הוא תכשיט של אצבע שהוא מקום גלוי יותר מכולם, הוה ליה להזכירו ראשונה עם תכשיטי חוץ, ואחריו ה 'צָמִיד' שהוא של זרוע, ואחריו 'אֶצְעָדָה' שהא סוף הרגל, שגם זה הוא בכלל חוץ אלא שהצמיד הוא חוץ יותר והטבעת הוא חוץ יותר ויותר, ואחר אצעדה יזכיר תכשיטין שבפנים, שהם 'עָגִיל' שהוא דְפוּס שֶׁל דַּדִּין לדעת רבי אלעזר שהוא מקום צנוע הודה של אשה, ואחריו ה 'כוּמָז' שהוא לפנים יותר, וזה ששאל מִפְּנֵי מַה מָּנָה הַכָּתוּב תַּכְשִׁיטִין שֶׁבַּחוּץ הוא הַטַּבַּעַת שהוא של חוּץ ביותר עִם תַּכְשִׁיטִין שֶׁבִּפְנִים שהם עגיל וכומז שהניחו סמוך לעגיל וכומז, והשיב לוֹמַר לְךָ וכו'. ובזה ניחא לתרץ דקדוק אחר, כיון דתכשיטין שבפנים נזכרו בכתוב באחרונה, הכי הוה ליה למימר 'לָמָּה מָּנָה תַּכְשִׁיטִין שֶׁבִּפְנִים עִם תַּכְשִׁיטִין שֶׁבַּחוּץ'? ובזה מובן שפיר כי הוא כל קושיתו על 'הַטַּבַּעַת' שהיא משל חוץ שלא מנה אותה בסדר הראוי לה.
עַד שֶׁבָּא רַבִּי עֲקִיבָא וְלִמֵּד. יש להקשות מהיכן 'בָּא' ולמה נקיט בלשון זה? ונראה לי בס"ד דגבי מורא תלמידי חכמים אמרו רבותינו ז"ל (ראש השנה יז:) עד שבא רבי עקיבה ולימד אֶת הֳ' אֱלֹהֶיךָ תִּירָא (דברים י, כ) לרבות תלמידי חכמים, ופירשו רבני אשכנז ז"ל עד שבא מן השמים אחר שעלה בעליית הפרדס עם בן עזאי ובן זומא ואלישע וראה שם דהענישו את מלאך מט"ט על אשר לא קם מקמיה אלישע. ובזה נתברר יותר מורא תלמידי חכמים עד היכן מגיע! ולכך נתעורר לדרוש דרשה זו את לרבות תלמידי חכמים עד כאן דבריו. אך אעיקרא דמלתא יש להקשות מה טעם יש להשוות כבוד בשר ודם לכבוד המקום? אמנם הטעם מפורש בספרי המפרשים שגם זה הוא כבוד המקום, יען כי החכם הוא מורה חוקי האלהים ותורותיו ומודיע לעם הדרך ילכו בה והמעשה אשר יעשון, ואם לא יהיה לו כבוד ביותר נפיק מזה חורבא לקיום התורה והמצות שלא יהיו דבריו נשמעים אצל ההמון, ועתה מדבר זה אנחנו למדין טעם נכון אצל אשה נדה להתיר לה הקישוט בימי נדתה, כדי שלא תתגנה בעיני בעלה ויגרשנה בעלה. ולזה אמר עַד שֶׁבָּא רַבִּי עֲקִיבָא מן השמים ודרש דרשה להשוות כבוד תלמידי חכמים לכבוד שמים, שאז לימד לנו גם דבר זה להתיר הקישוט בנדה כדי שלא תתגנה, כמו שמצינו היתר להשוות כבוד תלמידי חכמים לכבוד שמים כדי שלא יתגנה בעיני ההמון ויהיו דבריו נשמעין. ועוד נראה לי בס"ד, דרבי עקיבה היה תחלתו עני שהיה כמה שנים בתחלת ימיו מסוג העניים, ואחר כך בא ונכנס עם סוג העשירים, ומצינו אחר שנתעשר היה מכבד את אשתו בתכשיטין יקרים מה שלא עשו זאת שאר חכמים, כי אפילו אשתו של רבן גמליאל שהיה נשיא ועשיר גדול נתקנאת ממנה, ואמרה לבעלה אתה נשיא וגדול איך לא תעשה לי כמו שעושה רבי עקיבה לאשתו?! ועוד אמרו רבותינו ז"ל דאמרו לו תלמידיו רבינו ביישתנו במה שאתה עושה כל כך לאשתך! ומאחר שהיה נותן כבוד לנשים לכך שם על לבו לדרוש ולתת טעם בתכשיט הנשים גם בימי נדתה, כי התכשיטין הם כבוד האשה. וזה שאמר עַד שֶׁבָּא בסוג העשירים שאז היה נזהר בכבוד הנשים, ואז לימד הלכה זו הנותנת כבוד ויקר לנשים.

Daf 65a



Daf 65b



Daf 66a



Daf 66b



Daf 67a

וְלִיקְטַר בֵּיהּ נִירָא בַּרְקָא. פירוש חוט שער לשון שני בתי נירין, כמו שאמרו (בבא קמא קיט:) אין לוקחין מן הגרדי לא נירין וכו', ו 'בַּרְקָא' היינו שער וכמו שכתב הערוך, ובלשון ערבי ר"ל טאק"א שעי"ר, ואומרו לִיחְדוֹק בֵּיהּ פּוּרְתָּא פירוש יחזק הקשר מעט, והוא מלשון כיון דהדקה שויא דופן ורויה כנזכר לקמן (דף קכה:), וכן הוא במשנה דכלים, וכאן רצונו לומר יהדק הקשר מעט, ולמחר יהדקנו יותר, וכן ביום שלישי עוד יותר, ואומר לְאִישְׁתָּא צְמִירְתָא פירוש קדחת חזקה שהיא שקועה ותקועה בגוף כמו צומתא בחומץ כי יש קדחת באה לשעות ידועים, אך זו שקועה ותקועה בגוף ואינה חולצתו.

Daf 67b

הוּא בִּשְׁמָהּ וְהִיא בִּשְׁמוֹ, יֵשׁ בּוֹ מִשּׁוּם דַּרְכֵי הָאֱמוֹרִי. פירוש בימים הראשונים היו נמצאין במקום בני אדם רוחין ושידים הרבה, והם יודעים שיש כיתות שדים שהם זכרים ואלו אינם נגררין ונדבקין אלא רק עם בני אדם נקבות, ויש כתות שדים שהם נקבות ואלו נגררין ונדבקין עם בני אדם זכרים, ולכן מחלפים שמותם, דאת האשה קורא אותה בשמו שהוא שם זכר, ואז יבדלו שדים הזכרים ולא יבואו להדבק בה כי חושבין שהיא מן הזכרים, ואפילו אם עתה יבואו שדים הנקבות להדבק בה לא יריעו ולא ישחיתו כי באמת היא אשה נקבה ולא זכר, וכן אשתו קוראתו בשמה, כדי שיחשבו השדים שהוא נקבה ויבדלו שדים הנקבות מלהדבק בו, ואפילו כי עתה יבואו שדים הזכרים להדבק בו לא ירעו ולא ישחיתו כי באמת הוא זכר.
הָאוֹמֵר אֶשְׁתֶּה וְאוֹתִיר, אֶשְׁתֶּה וְאוֹתִיר, יֵשׁ בּוֹ מִשּׁוּם דַּרְכֵי הָאֱמוֹרִי. הנה גרסה הנכונה היא לגרוס אֵין בּוֹ מִדַּרְכֵי הָאֱמוֹרִי, וכן גריס בשיטת רבינו המאירי ז"ל י יעויין שם, דהא מצינו בספר הכונות לרבינו האר"י ז"ל על כוס של ברכה בליל שבת שצריך לשייר בו מעט יין.
הַמְבַקַּעַת בֵּיצִים בַּכֹּתֶל וְהַטָּח בִּפְנֵי הָאֶפְרוֹחִים, יֵשׁ בּוֹ מִשּׁוּם דַּרְכֵי הָאֱמוֹרִי. נראה לי עושה כן לכפרה בשביל האפרוחים שלא ימותו כמו שעושין על האדם כפרה בתרנגול, והוא כי האפרוחים המה יוצאים מן הבצים, ולכן מביאה בצים כמספר האפרוחים, ומבקעת אותם וטח אותם אדם אחד בכותל לעשות בכל ביצה כפרה על אפרוח אחד שלא ימות. וְהַמֵּגִיס בִּפְנֵי הָאֶפְרוֹחִים, פירוש מביא לובן ביצה ומגיס אותו בקערה לפני האפרוחין, ודרכו של לובן ביצה כמשגיסין אותו מתרבה ועולה וממלא הקערה כולה, ועושין זה לסימן, שגם אלו האפרוחים ירבו ויגדלו בשומין ובשר עד שיהיה כמות שלהם כפלי כפלים על הנמצא. ומה שאמר מְרַקֶּדֶת וְהַמּוֹנָה בִּפְנֵי אֶפְרוֹחִים, פירוש הריקוד עושתו לסימן, דאלו האפרוחים הקטנים שאין זזין ממקומן יגדלו כראוי ואז ירקדו בבית אנה ואנה כדרכן של עופות ותרנגולים לדלק ממקום למקום, והיא מונה הדילוגין שעושין ברקוד שלה כדי לחזק את הניחוש, שכל דבר הנמנה יש לו חיזוק יותר.
הַמְרַקֶּדֶת לְכוּתָּח. פירוש הַכוּתָּח בגמרא דפסחים (דף מב) הוא קוטניתא ומלחא ונסיובי חלבא עיין שם. ובספר הערבי כתב נעשה בלב"ן ומלח וזעת"ר, ואולי יש כמה מינים שונים, ועל כל פנים זה אינו נאכל תיכף אחר התערובת אלא צריך שתעמוד התערובת איזה שעות עד שיגמר תיקונה, כמו ענין 'חלב כפוי' שקורין בערבי לב"ן ובל"א יגורט"י, שצריך לעמוד כמה שעות עד שיושלם תיקונו, וכן הוא מעשה הַכוּתָּח, והיא מְרַקֶּדֶת לפניו בשעות אלו כדי שיתחזק ויושלם תיקונו מהר. והא דְמְשַׁתֶּקֶת לָעֲדָשִׁים נראה מפני שהעדשים עגולים שאין להם פה, ולכך הם מאכל אבלים כנודע. ולזה מנחשת להם בשתיקה כאלו אין להם פה לדבר דוגמת העדשים שאין להם פה, והא דְמְצַוַּחַת לַגְּרִיסִין זה איירי על מה שקורין בערבי בורג"יל, שגם אלו נקראין גריסין כמו גֶּרֶשׂ כַּרְמֶל (ויקרא ב, יד), ולא איירי כאן על הפולין, והיא עושה צווחות לפניהם כְּדֵי שֶׁיִּתְבַּשֵּׁל מְהֵרָה.
חַמְרָא וְחַיֵּי לְפוּם רַבָּנָן, חַיֵּי וְחַמְרָא לְפוּם רַבָּנָן וּלְפוּם תַּלְמִידֵיהוֹן. הדקדוק ידוע למה כפל הדברים? ועוד למה הפך הדברים בשניה דנקיט 'חַיֵּי וְחַמְרָא'? ונראה לי בס"ד כי 'חַיֵּי' קאי על המזון שהוא הלחם, וידוע סעודת חתן שקולה כסעודת שבת, ובפרט אם החתן הוא תלמיד חכם שהוא עצמו נקרא 'שבת'. וידוע סעודות שבת הם ב' מינים, הא' היא ראשונה ושניה ששותין 'חַמְרָא' תחלה שהוא יין הקידוש, ואחר כך לחם שהוא הסעודה הנקרא 'חַיֵּי' והב' היא סעודה השלישית שאין בה יין קידוש תחלה, אלא רק צריך לשתות יין בתוך הסעודה כמו שכתב רבינו האר"י ז"ל בספר הכונות, ונמצא זאת היא 'חַיֵּי' שהוא הלחם תחלה, ואחר כך 'חַמְרָא', ולכך היה אומר להם כן לרמוז להם סעודה זו היא כמו סעודת שבת, שהם חַמְרָא וְחַיֵּי וגם חַיֵּי וְחַמְרָא. אי נמי נראה לי בס"ד כשעשה רבי עקיבה משתה לבנו ודאי היה שם כמה כתות של תלמידי חכמים שיש בהם כתות שכולם חכמים ורבנים, ויש כתות שהם יושבים הרבנים עם התלמידים שלהם, וידוע כי דרך תלמידי חכמים לדבר דברי תורה במשתה וסעודה שלהם, ו 'חַמְרָא' הוא כפשוטו, 'וְחַיֵּי' קאי על דברי תורה שנקראים 'חַיִּים' כמו שנאמר (משלי ד, כב) כִּי חַיִּים הֵם לְמֹצְאֵיהֶם. ולכן כנגד כת שכולם רבנים וחכמים גדולים אמר חַמְרָא וְחַיֵּי, כי אלו יכולים לשתות יין קודם שידברו בדברי תורה והלכה, כי אין חוששין שמא יבואו לידי טעות מחמת שכרות כי רבנים מובהקים הם. וכנגד כת שיש שם תלמידים גם כן עמהם שהם קטנים בחכמה, אמר אלו חַיֵּי דברי תורה תחלה ואחר כך ישתו חַמְרָא, כי אלו חוששין פן מחמת שכרות יבואו לדבר דברי תורה בטעות. ולכן חלוקה ראשונה של חַמְרָא וְחַיֵּי אמר לפום רבנן בסתם, ששם רבנים המובהקים בלבד, וחלוקה הב' של חיי וחמרא אמר לְפוּם רַבָּנָן וּלְפוּם תַּלְמִידֵיהוֹן, שבכתות אלו יש תלמידים יושבים גם כן עם הרבנים, ואם יתחילו לשתות קודם שידברו בדברי תורה אפשר שיבואו התלמידים לידי טעות מחמת שכרות. ובאופן אחר נראה לי בס"ד לפרש כי הבאין למסיבה תחלה שותין יין משך איזה שעות, ואחר כך מביאין הלחם והבשר שהוא הסעודה הנקרא 'חַיֵּי' אך יש באים למסיבה רעבים, ואלו אם ישתו יין אליבא רקנייא ודאי ישתכרו במהרה, ואין יכולים לסבול שתיית היין, לכך הדרך הוא שמביאין על השולחן עם היין מיני מזונות, כדי שכל מי שהוא רעב יאכל מיני מזונות וישבע, ואז יוכל לשתות הרבה יין ולא יהיה נזוק, וכנגד אלו אמר חַיֵּי וְחַמְרָא, כי תחלה יאכלו מזון שהוא חַיֵּי ואחר כך ישתו חַמְרָא, אבל כנגד הבאים בכרס שביעה שיכולים לשתות יין ואין צריכין לאכול מיני מזונות תחלה, אמר חַמְרָא וְחַיֵּי שישתו יין תחלה ואחר כך יאכלו הלחם והתבשיל שהם חַיֵּי. ונראה לי בס"ד 'כּוֹס' [86] גימטריא פ"ו, ועם כולל ב' אותיות פ"ו עולה מספר יַיִן חַי [88], וידוע מה שנאמר בְּעֲשָׂרָה דְּבָרִים שֶׁבְּכוֹס שֶׁל בְּרָכָה שֶׁיִּהְיֶה 'חַי' יש בזה ב' פרושים, הא' רצונו לומר חדש מן החבית, והאחר רצונו לומר שאינו פגום. וכאן בא לומר להם ברמז על כל כוס וכוס שהוא חודש מן החבית, וגם שאינו פגום, לכך אמר חַמְרָא וְחַיֵּי וכפל חַיֵּי וְחַמְרָא, והוא אומר להם הדבר ברמז כאלו הוא מברך אותם. גם נראה לי ה 'יַיִן' [70] עולה מספרו שבעים, וזמן הקצוב לאדם בשנות חייו הוא גם כן שבעים, ותלמידי חכמים חייהם דומין ליין שכל שהוא מתיישן יותר יהיה משובח יותר, וכן חיי החכם כל מה שיוסיף חיים יותר ישובח יותר, וכמו שאמרו (משנה קנים ג, ו) תלמידי חכמים כל זמן שמזקינין דעתן מתוספת עליהם מה שאין כן עמי הארץ, ולזה אמר חַמְרָא וְחַיֵּי, רצונו לומר השוואת החמרא עם החיים, וְחַיֵּי וְחַיֵּי השוואת החיים עם היין לענין ישון זה אינו אלא לְפוּם רַבָּנָן!

Daf 68a



Daf 68b



Daf 69a



Daf 69b

מַר סָבַר, כִּבְרִיָּתוֹ שֶׁל עוֹלָם, וּמַר סָבַר, כְּאָדָם הָרִאשׁוֹן. נראה לי בס"ד דפליגי בפסוקי 'שָׁמוֹר וְזָכוֹר' דמאן דאמר כְּאָדָם הָרִאשׁוֹן אזיל בתר פסוק (דברים ה, יא) שָׁמוֹר אֶת יוֹם הַשַּׁבָּת לְקַדְּשׁוֹ, רצונו לומר קדשהו כמו השמירה הראשונה שלו ששמר אותו אדם הראשון שפגע בשבת תחלה, ומאן דאמר כִּבְרִיָּתוֹ שֶׁל עוֹלָם אזיל בתר פסוק (שמות כ, ז) זָכוֹר אֶת יוֹם הַשַּׁבָּת לְקַדְּשׁוֹ, שהוא רצונו לומר קדשהו בזכירתו שנזכר בתורה אחר שנזכרו ששת ימים.

Daf 70a



Daf 70b



Daf 71a



Daf 71b



Daf 72a



Daf 72b



Daf 73a



Daf 73b



Daf 74a

שַׁבְּתָא דְּרַב בֵּיבָי הֲוָאִי, וְאִיקְלְעוּ רַב אַמִי וְרַב אַסִי. פירש רש"י הגיע יומו להיות עומד ומשמש על התלמידים עיין שם. ולפי זה לאו שלו היה אלא של הכולל מקופת בית המדרש. ויש להקשות למאי הוצרך לפרש דאקלעו ר' אמי ור' אסי יהיה מי שיהיה! מה אנחנו למידין מזה? ונראה לי בס"ד שַׁבְּתָא דְּרַב בֵּיבָי הֲוָאִי רצונו לומר שבת שלו שדורש בו, כי היה מנהגם שכל אחד מהגדולים ידרוש בבית המדרש שבת אחד, ואחר הדרשה יבואו החכמים לביתו בשביל כִּבּוּד לטעום איזה דבר אצלו, ושמעתי כי מנהג זה עודנו נוהג בעה"ק ת"ו [בעיר הקודש תבנה ותכונן], שהדרשן שדורש בקיבוץ גדול בשבת הגדול, או שבת כלה, או שובה, או זכור, יבואו אחר הדרשה לביתו ויאכילם מיני מתיקה, ושמעתי אומרים הטעם כיון שנהנית נפשם היום ממנו מן לחמה של תורה יהנה גופם גם כן במזון גופניי, על כן יש להבין מנהג זה היה נהוג בזמן האמוראים, ואותו שבת דרש רב ביבי, ואחר הדרשה באו לביתו ואקלעו גם ר' אמי ור' אסי שהיו אותו זמן גדולים שבחכמים, ולכבודם הביאו כלכלה של פירות, ואי לא הוי ר' אמי ור' אסי היה מביא דבר אחר מאכל או משקה לטעום ולא היה מביא דבר בשופע כל כך.
שָׁדָא קַמַּיְהוּ כַּלְכָּלָה דְּפֵירֵי. פירש רש"י בשטוח זה נפרד האוכל מאליו. ורבים נתקשו בזה למה הוצרך רש"י לומר שטחן כדי שבשטוח זה יפרד מאליו האוכל? ועיין מה שכתב מהרש"א בטעם הדבר, ומה שנתקשה דאפילו אם יבררו האוכל מתוך פסולת שרי כשאוכלים לאלתר? וגם מהר"ם נתקשה ונדחק לתרץ עיין שם. ונראה לי בס"ד מה שכתב רש"י 'שטחן לפירות' הוכרח לומר כן, משום דקאמר שָׁדָא קַמַּיְהוּ ולשון שָׁדָא משמע שהשליך הפירות מן הכלכלה ושטחן לפניהם, דאם לא כן הוה ליה למימר 'אייתי קמייהו' וזה ברור, וכיון שבעל כרחך צריך לומר שהשליך הפירות מן הכלכלה ולא הניח הכלכלה כמו שהיא לפניהם, אז בעל כרחו צריך לומר דמעשה שהיה כך היה, שהכלכלה היו בה פירות לחים רטובים שמבושלים הרבה, וכדי שלא יתקלקלו הפירות בהיותם מונחים הרבה זה על זה בגובה, לכן דרכם לעשות כך לסדר הפירות בשטח הכלכלה כולה ומניחים עליהם עליו של אילן, וחוזרים ומסדרים פירות למעלה מן העלין וחוזרים ופורשים עלין על הפירות, וכן על זה הדרך כמה שורות זה על גב זה והעלין מונחים בין כל שורה ושורה, ולכן כלכלה זו אי אפשר להסיר ממנה האוכל שהם הפירות שמסודרים בכל שורה ושורה אלא אם כן יסיר העלין הפרושים עליהם בין כל שורה ושורה. ונמצא כשיקח העלין כדי ליטול הפירות אשר תחתיהם הרי זה בורר פסולת מתוך אוכל שבזה אסור גם לאלתר, אשר על כן הוכרח להשליך הפירות מן הכלכלה על איזה מפה או על השולחן, כדי שבשטח הזה יפרדו הפירות מן העלין מאליהן, כי בהשלכתם מן הכלכלה מלמעלה למטה יתקלקל סידור העלין שהיו מסודרים ופרושים בין כל שורה ושורה, ואז עתה יכול להסיר האוכל מתוך הפסולת שהם העלין, כי עתה יוכל להיות פוגע בפרי ויקחנו, ואופן מציאות זו שעשינו הוא מוכרח ממה שאמר 'שָׁדָא' דמשמע שלא הניח הכלכלה כמו שהיא אלא השליך הפירות ממנה, כי שָׁדָא הוא לשון השלכה, ותקשי לך למה עביד הכי? אלא ודאי שהיתה הכלכלה מסודרת בעלין על פי אופן שכתבתי. ואחר שעלה בידינו שאופן הכלכלה היה בכך, על כן בא רש"י ז"ל לפרש לא רצה לברור האוכל מתוך העלין ולתת לפני כל אחד ואחד מהם, רצונו לומר היה יכול לעשות מעשה זאת של השלכת הפירות מן הכלכלה בינו לבין עצמו בחדר אחד, ושם יקח האוכל שהוא הפירות ויניחם בכלים קטנים כדי להניח לפני כל אחד ואחד כלי של פירות בפני עצמו, ולמה שטח כל הפירות לפניהם ביחד והם היו נוטלים ואוכלים? ועל זה אמר מחמת מעשה זו שעשה כך נולד הספק לרב דימי, אִי סְבִירָא לֵיהּ לרב ביבי 'אֹכֶל מִתּוֹךְ פְּסֹלֶת אָסוּר' ולכך לא בירר הוא בעצמו והביא לפניהם, כדי שהם יבררו ויאכלו לאלתר דמותר לכולי עלמא, או סְבִירָא לֵיהּ אוכל מתוך פסולת גם שלא לאלתר שרי, והא דהביא כל הכלכלה ושטחה לפניהם היינו משום להראות 'עַיִן יָפָה' בריבוי פירות בשפע גדול, כי הכלכלה היתה גדולה ומלאה פירות. ומה שסיים רש"י 'ובשטוח זה נפרד האוכל מאליו' כונתו לפרש טעם על עיקרו של דבר, על מה שהוצרך לשטוח בהשלכתו הפירות מן הכלכלה ולא הניח הכלכלה במילואה כמו שהיא לפניהם? לזה אמר שעל ידי השטחה נפרד האוכל מאליו מן העלין הפרושים עליו ואין צריך לפגוע תחלה בעלים כדי ליטול האוכל שתחתם. ודע כי יש לעשות האופן גם בהיכא דמונחים עלים למעלה מן הפירות בשטח העליון דוקא, כי כן דרכם בהיות הפירות רטובים הרבה לפרוש על הכלכלה בשטח העליון עלין של אילן ותוחבין אותם בסלים קטנים כדי שלא יפלו, ובזה יהיו נשמרים הפירות מן אבק ועפר, ואם כן אם יניח הכלכלה כמו שהיא אי אפשר ליטול הפירות אלא אם כן יסיר העלין מעליהם, כי העלין מחוברים בשטח העליון על ידי סלוין של אילן שלא יפלו מאליהן, ולכך מוכרח היה להשליך הפירות מן הכלכלה על שולחן או מפה שאז יהיו העלין למטה והפירות למעלה. אך אם נאמר היה האופן כך אם כן מה נסתפק עתה רב דימי, כי בזה האופן נמצאו כל העלין למטה והוא נוטל אוכל מתוך אוכל? לכך פרשתי באופן הנזכר לעיל שהכלכלה מסודרת שורות שורות של פירות, ובין כל שורה ושורה יש עלין פרושים, דהשתא בהשלכה נמצאו מעורבין יחד פירות ועלין ובורר אוכל מתוך פסולת.

Daf 74b

שָׁרִי חַד וְקָטַר חַד. עיין פירוש רש"י ז"ל, ולעיל (בדף עג. ד״ה הקושר והמתיר) הקשו התוספות בפירוש רש"י ז"ל מלשון קטר דלאו משמע הכי, והביאו פירוש רבנו חננאל ז"ל עיין שם, וצריך לומר לרבנו חננאל דזה איירי קודם שהתחילו לארוג כשהיה נפסק החוט בשעה שמסדרין השתי, וכן פירש מהר"ם מלובלין ז"ל עיין שם. אמנם ראיתי להרב ז"ל שכתב לפירוש רבנו חננאל צריך לומר דגריס בגמרא דאי מתרמו תרי קטרו בהדי הדדי שרי וקטיר חד וכו' עיין שם, ותמהני איך תתיישב גרסה זו? אמנם באמת לגרסא דידן יבא נכון פירוש רבנו חננאל, דגרסינן דְּאִי מִתְרַמִּי לֵיהּ תְּרֵי חוּטֵי קְשֻׁרֵי בַּהֲדֵי הֲדָדֵי, פירוש אם אחר שנפסק חזא דאתרמי ליה קודם זה תרי חוטי קטירי בהדי הדדי, רצונו לומר שהפסיקה של החוט לא נעשית בחוט שלם, אלא בתרי חוטי שהם קשורים בהדי הדדי, דהשתא צריך למעבד קשר שני גם כן בחוט הזה, הנה הוא אז לא יקשור קשר שני, אלא שרי הקשר של חוט הראשון כדי לזרוק חוט זה הקצר האמצעי שקשור בו, וקטיר חד שיקשור אז חוט החדש הגדול עם זה החוט הראשון.

Daf 75a

אָמַר רַב: הַמּוֹתֵח חוּט שֶׁל תְּפִירָה בְּשַׁבָּת חַיָּב חַטָּאת, וְהַלּוֹמֵד דָּבָר אֶחָד מִן הָאַמְגּוּשׁ, חַיָּב מִיתָה, וְהַיּוֹדֵע לְחַשֵׁב תְּקוּפוֹת וּמַזָּלוֹת וְאֵינוֹ חוֹשֵׁב, אָסוּר לְסַפֵּר הֵימֶנּוּ. הדקדוק ידוע מה שייכות לשלש שמועות אלו זה עם זה דנקטנהו ביחד? ונראה לי בס"ד דידוע סיבת המניעה שמנעו חכמים ללמוד מן הָאַמְגּוּשִׁי שהוא 'מין' אפילו דברי תורה, דחיישינן פן על ידי דבורו עמו ממשיך אותו לדבר אחר להסירו מאחרי עבודתו יתברך, יען כי הדיבור כוחו חזק למשוך הלבבות לקרבם זה אל זה עד שיהיו כבשר אחד, והוא ידמה לחוט שהוא מחבר שתי חתיכות הנבדלות ועושה אותם חתיכה אחת. לכך אחר הלכה זו של מּוֹתֵח חוּט שֶׁל תְּפִירָה דחייב, משום שעל ידי חוט זה מתחברים שתי חתיכות הנבדלים להיות אחד, סמך לזה הלכה שאסור ללמוד דבר מן האמגושי שהוא 'מין' דטעמו הוא פן הדיבור מחבר לב הלומד עם לב האמגושי להיות לב אחד להעבירו על דת בדברים אחרים. ומאחר דלמדנו מהלכה זו של אמגושי כוחו של הדיבור כמה הוא פועל, לכך סמך לזה הלכה דְהַיּוֹדֵע לְחַשֵׁב תְּקוּפוֹת וּמַזָּלוֹת וְאֵינוֹ חוֹשֵׁב, דאתמר עליה עונש מפום רבנן דְאָסוּר לְסַפֵּר הֵימֶנּוּ, ולכאורה היה פה לומר מה נחשב דבר זה שאסרו לספר עמו לעונש? אך באמת מן הלכה זו דאמגושי אתה למד כוחו של דיבור, ולכן תדע שעונש זה שענשו לזה בענין הדיבור שמנעו ממנו הוא עונש גדול, כי חסרון גדול מגיע לו בזה, כי הדיבור מעלה ומוריד מפרק הרים ומשבר סלעים.
אָסוּר לְסַפֵּר הֵימֶנּוּ. קשא הוה ליה למימר 'אָסוּר לְסַפֵּר עִמּוֹ' ועוד אם הכונה שאסור לספר עמו ממש אם כן הרי זה כמנודה ולמה יענש כל כך שיהיה נחשב כמנודה ומוחרם, ובפרט כי על הרוב ודאי זה היודע לחשוב הוא תלמיד חכם, ולמה ירדו עמו עד לחייו בדבר זה שאסרו לדבר עמו בעבור שיודע לחשוב ולא חשב? ונראה לי בס"ד אין הכונה שלא לספר 'עמו' אלא הכונה שלא לספר 'בשבחו' שלא יספרו בענייניו ומעשיו שמגיע לו שבח בהם, וזהו מדה כנגד מדה, כי בחשבון תקופות ומזלות יש שבח לישראל שנקראים בזה עַם חָכָם וְנָבוֹן (דברים ד, ו), וכיון דמאס בכבוד השבח הזה לכך לא יתכבד בסיפור שבחו, והוא על דרך שאמר הכתוב (תהלים קט, יז) וְלֹא חָפֵץ בִּבְרָכָה וַתִּרְחַק מִמֶּנּוּ. או יובן בס"ד דהוי מדה כנגד מדה, כי חשבון תקופות ומזלות עושה תיקון במלכות למעלה ששם הוא סוד החשבון, לכך בזה נענש שֶׁ 'אָסוּר לְסַפֵּר הֵימֶנּוּ' כי הסיפור והדיבור הוא בסוד המלכות שלכן נקראת דיבור כמו שאמרו בזוהר הקדוש על פסוק (שמות ד, י) לֹא אִישׁ דְּבָרִים אָנֹכִי. ובזה יובן בס"ד (במדבר כא, כז) עַל כֵּן יֹאמְרוּ הַמֹּשְׁלִים בֹּאוּ חֶשְׁבּוֹן של תקופות ומזלות, ועל ידי כך תִּבָּנֶה וְתִכּוֹנֵן עִיר סִיחוֹן זה הגוף שנקרא 'עִיר', וְסִיחוֹן דרשו רבותינו ז"ל בגמרא סיחה נאה, כלומר עתה יבואו אז לספר סיחה נאה על גוף זה האדם המחשב. ובספר אליה רבא ז"ל (סי' ש"מ ס"ק יו"ד) שרמז עליו הרב פתח עינים ז"ל פירש בזה טעם אחר עיין שם, ולפי דבריו נראה לי בס"ד הכתוב (שיר השירים ז, ה) עֵינַיִךְ בְּרֵכוֹת בְּחֶשְׁבּוֹן עַל שַׁעַר בַּת רַבִּים, פירש אם עֵינַיִךְ בְּרֵכוֹת בְּחֶשְׁבּוֹן, שתשים עין שכלך ולבך בחשבון תקופות ומזלות, על ידי כך תזכה שתהיה נזכר בְּשַׁעַר בַּת רַבִּים הוא בית המדרש מקום כנופיה של חכמים שנקראים 'רַבִּים' כמו שאמרו רבותינו ז"ל על פסוק (תהלים ג, ב) רַבִּים קָמִים עָלָי, רַבִּים בתורה שנקראים רַבָּנִים, דהיינו שיאמרו שמועה מפיך, מה שאין כן הַיּוֹדֵע וְאֵינוֹ מְחַשֵּׁב אין אומרים שמועה מפיו וכמו שכתב הרב ז"ל. ועוד נראה לי בס"ד מדה כנגד מדה יש בזה, כי כבוד חשבון תקופות ומזלות הוא בדיבור, שהוא מדבר על העתיד לבא בשמש ובירח ובכוכבים שנראין דבריו כמו נִיב שְׂפָתָיִם של נבואה, ולכן הוא לא רצה להתכבד בדיבור זה שהוא נראה בעיני ההמון כמו דבר של נבואה, לכך לא יתכבד בדיבור מצד אחרים שֶׁ 'אָסוּר לְסַפֵּר הֵימֶנּוּ'. ובזה יובן בס"ד רמז הכתוב (משלי יג, יג) בָּז לְדָבָר יֵחָבֶל לוֹ, והוא כמבואר ודו"ק.
עָלָיו הַכָּתוּב אוֹמֵר: (ישעיהו ה, יב) "וְאֵת פּוֹעַל הֳ' לֹא יַבִּיטוּ, וְמַעֲשֵׂה יָדָיו לֹא רָאוּ". נראה לי בס"ד כפל הלשון, פּוֹעַל הֳ' על מקריים שתהיה בגוף הארץ, הן ברעש הן בקור וחום הן ברבוי מטר, שכל דברים אלו נודעים בחכמת התכונה בחשבון תקופות ומזלות קודם שיתראו בעולם, ואומרו מַעֲשֵׂה יָדָיו לֹא רָאוּ קאי על הרקיע, הן בלקות השמש וירח הן בגילוי כוכבים חדשים. ובאופן אחר נראה לי בס"ד אומרו פּוֹעַל הֳ' לֹא יַבִּיטוּ, על היסוד של חכמת העיבור אשר ממנו מתפשט חשבון תקופות ומזלות, והוא הסימן של בהר"ד [ ב' -יום ב', ה' -חמש שעות, ר"ד -חלקים], שהוא סימן של המולד בשנה ראשונה של היצירה בששת ימי בראשית, שהיה בליל שני חמש שעות ומאתים וארבע חלקים מן הלילה וסימנם בהר"ד, וממנו התחלת חשבון העבור, ועל זה מורכב חשבון תקופות ומזלות. וידוע מה שכתוב בספר הברית (ח"א מאמר ד' פרק י"ד) שזה הסימן הוא שם קדוש, ויוצא מפסוקים ראשונים שבתורה בדרך נפלא יעוין שם. ובזה פרשתי בס"ד רמז הכתוב (תהלים כט, ד) קוֹל הֳ' בַּכֹּחַ קוֹל הֳ' 'בֶּהָדָר' שהנבואה היא קול ה' וכנגדה קול ה' בהדר, אותיות 'בהדר' שהוא סוד העבור שבו נגלים נסתרות לעיני בני אדם כמו קול ה' בנבואת הנביא. ובזה יובן בס"ד (דברים ל, יד) כִּי קָרוֹב אֵלֶיךָ 'הַדָּבָר' מְאֹד בְּפִיךָ וּבִלְבָבְךָ לַעֲשֹׂתוֹ. 'הַדָּבָר' הוא אותיות 'בהר"ד' שבו סוד העבור קָרוֹב אֵלֶיךָ, שזה הסוד נמסר לישראל דוקא ולכך צריך שֶׁבְּפִיךָ וּבִלְבָבְךָ יהיה לַעֲשֹׂתוֹ ולא תתעצל מלחשוב בו, כמו שנאמר (דברים ד, ו) כִּי הִוא חָכְמַתְכֶם וּבִינַתְכֶם, ובזה יובן המאמר עליו נאמר וְאֵת פּוֹעַל הֳ' לֹא יַבִּיטוּ, פּוֹעַל הֳ' [212] מספר בהר"ד [211] עם הכולל, ועל ידי כן מעשה ידיו לא ראו.

Daf 75b



Daf 76a



Daf 76b



Daf 77a



Daf 77b

כָּל מַה שֶּׁבָּרָא הַקָּדוֹשׁ בָּרוּךְ הוּא בְּעוֹלָמוֹ, לֹא בָּרָא דָּבָר אֶחָד לְבַטָּלָה; בָּרָא שַׁבְּלוּל לְכָתִית. נראה לי בס"ד, נקיט להו מעילא לתתא, דְ'שַׁבְּלוּל' הוא שקורין בערבי זרנטא"ח, והוא גדול מִזְבוּב, וְהַזְבוּב גדול מִיַתּוּשׁ, וכיון שזכר את הַנָחָשׁ במכה חזר והזכירו ברפואות, ונקטיה קודם סְמָמִית שהוא גדול ממנה. ועוד נראה לי תחלה נקיט כְּתִיתָה שמתהוה מן הגוף עצמו מבפנים, ואחרי זה נקיט נָחָשׁ שהוא מכה הבאה מבחוץ, וחזר ונקיט חֲפָפִית שמתהוה מן הגוף עצמו, וחזר ונקיט עַקְרָב שהוא מכה הבאה מבחוץ, ונמצא 'נחש המזיק הוא עצמו מרפא' כמו שנאמר (ירמיה ל, יז) וּמִמַּכּוֹתַיִךְ אֶרְפָּאֵךְ. ולמדנו בזה שעל ידי תשובה ומעשים טובים יהיה הקטיגור סנגור!
יַתּוּשׁ לְנָחָשׁ. נראה לי בס"ד הטעם שעשה הקב"ה שמכת הנחש תתרפא ביתוש, כדי שיזכור האדם דמעשה נחש גרמה הווית היתושין בעולם, כמו שאמרו רבותינו ז"ל אחר שחטא אדם הראשון בפיתוי הנחש נתקללה הארץ שתוציא יתושין ודומיהן. ובזה יובן מאמר רבותינו ז"ל (סנהדרין לח.) למה נברא אדם אחרון, שאם חטא אומרים לו 'יַתּוּשׁ קְדָמְךָ' וקשא וכי לא יש בריה קטנה מיתוש ולמה נקיט יַתּוּשׁ? ועוד הלא היתוש נתהווה אחר חטא אדם הראשון בקללת הארץ, אך בדברי הגמרא כאן מתורץ שפיר, כי כל הקלקולים שאדם חוטא ומקלקל הוא מסיבת זוהמת הנחש שנעשה באדם וחוה מקודם, והצדיקים מקיימים התורה והמצות ובזה מרפאים המכה הזאת שבאה מן הנחש הקדמוני, על כן זה החוטא שאינו עושה רפואה למכה זו, אלא אדרבה מגדיל אותה, נמצא היתוש שהוא מרפא נשיכת הנחש עדיף מניה וקדמו בפעולה זו של רפואת מכת הנחש, ודע כי 'סְמָמִית' יש מפרשים כמו שממית שהוא הקורין בערבי ענכבו"ד, ויש מפרשים שהיא הלטאה שקורין בערבי אבו כרי"ץ, וְ'סְנוּנִית' זה עגור.
חֲמִשָּׁה אֵימוֹת הֵן. קשא מניינא למה לי? ונראה לי בס"ד לרמוז שעשה אלו כְּנֶגֶד 'חֲמִשָּׁה אוּמוֹת' שֶׁשָּׁלְטוּ בְּיִשְׂרָאֵל, דְּאֵימוֹת וְאוּמוֹת חד הוא. תחלה גלות בבל זה נבוכדנצר שנקרא 'אַרְיֵה' דכתיב (ירמיהו ד, ז) עָלָה אַרְיֵה מִסֻּבְּכוֹ, וסוף נתבטל לכך עשה אֵימַת מַפְגִּיעַ עַל אֲרִי. ואחריו גלות מדי, שנעשה בו גזירת כליה על ידי אחשורוש בעצת המן, וזה אחשורוש ידמה לָעַקְרָב שנושך כבהמות ולא בכונה, כן אחשורוש כמו שכתב מהר"י ז"ל, ונתבטל גם זה לכך עשה אֵימַת סְמָמִית עַל עַקְרָב. ואחריו גלות יון, שהיתה מלחמות שלהם בפילים כנודע, וגם זה נתבטל לכך עשה אֵימַת יַתּוּשׁ עַל הַפִּיל, ואחרי זה גלות אדום וישמעאל וידוע באדום כתיב (עובדיה א, ד) אִם תַּגְבִּיהַּ כַּנֶּשֶׁר וגו', לכך עשה אֵימַת סְנוּנִית עַל הַנֶּשֶׁר, ולויתן כנגד ישמעאל שנלוה עם ישראל בברית מילה שגם הם נימולים, לכך עשה אֵימַת כִּלְבִּית עַל לִוְיָתָן. ונראה לי בס"ד לכך ברא הקב"ה חמשה אצבעות באדם שבהם נלחם האדם, כמו שנאמר (תהלים קמד, א) הַמְלַמֵּד יָדַי לַקְרָב אֶצְבְּעוֹתַי לַמִּלְחָמָה, כדי שהאם יזכור חֲמִשָּׁה אֵימוֹת הנזכרים, שבריה קטנה שולטת בבריה גדולה ובזה לא יתגאה האדם בכח ידיו! גם מן חֲמִשָּׁה אֵימוֹת הנזכרים עולה מוסר לאדם שלא יתגאה בחמש חושיו. ונראה לי בס"ד אֵימָה [56] עולה מספר נ"ו, ו'חֲמִשָּׁה אֵימוֹת' הם ה' פעמים נ"ו [280] שהם כנגד [ה' גבורות כנגד ה' אותיות דמנצפ"ך] ה"ג מנצפ"ך [280] שכל חלק הוא נ"ו כידוע, ולכך אמר חמשה אימות הן, והא דיליף זה מפסוק (עמוס ה, ט) הַמַּבְלִיג שֹׁד עַל עָז, נראה לי דריש אות ה"א של הַ מַּבְלִיג על חֲמִשָּׁה אֵימוֹת, וזה שנאמר ה"א מַּבְלִיג שֹׁד עַל עָז.
אֵימַת מַפְגִּיעַ עַל אֲרִי. עיין פירש רש"י ז"ל [חיה קטנה וקולה גדול ושומע וירא שתהא בריה גדולה ובורח], אך העולם אומרים מפגיע זה מין חיה שקורין בלשון ערבי ני"ץ, והוא כמו חתול שקורין בזו"ן ני"ץ בנו"ן ולא בגימל, ויש לה בכפות ידיה בכל כף יותר משלשים צפרנים קטנים וחדים מאד יותר מסכין, וזה הני"ץ כשרואה הארי קופץ עליו ויושב על כתיפיו, ומשם עולה על גולגלתו וחופר בגולגלתו בצפרנים החדים שלו עד שנוקב עצם הגולגלת ומוצא המוח ואוכלו, והארי מפיל עצמו לארץ בעת שרוכב זה על כתיפו כדי לרמסו ולא יכול לו, כי זה הני"ץ תיכף נשמט לצידו השני, ובמעט רגעים גומר מלאכתו בצפרניו, וזאת החיה שקורין בערבי ני"ץ נקראת בלשון חכמינו ז"ל בשם מפגיע וזה מתיישב יותר מפירוש רש"י ז"ל, וזה נמצא פה עירנו בגדא"ד לפעמים בבתי השרים, ויש בני אדם שהעידו שראו בעיניהם מעשיו הנזכר שעשה בָּאֲרִי אצל שר אחד שהביא שניהם לשחק בם.
רַבִּי זֵירָא אַשְׁכַּח לְרַב יְהוּדָה, דַּהֲוָה קָאִי אַפִּיתְחָא דְּבֵי חֲמוּהָ, וְחַזְיֵהּ דַּהֲוָה בְּדִיחָא דַּעְתֵּיה וְאִי בָּעִי מִינֵיהּ כָּל חֲלָלֵי עָלְמָא, הֲוָה אָמַר לֵיהּ. נראה לי בס"ד הוצרך מסדר הש"ס להזכיר מקום שהיה עומד בו, ללמדנו דאף על גב דרבי זירא כונתו בשאלות אלו לרמוז בדברים של תורה, עם כל זה האמת כי לפי פשוטם לעיני הרואה הם דברים במילי דעלמא, לא מלאו לבם לשאל אותם מרבו בעת היותו יושב בבית המדרש אלא רק כשראהו קָאִי אַפִּיתְחָא דְּבֵי חֲמוּהָ, וגם כאן לא שאל אותו באלו אלא רק אחר שראה דַּהֲוָה בְּדִיחָא דַּעְתֵּיה, ששיער רבי זירא דאם היה שאלו אותה שעה שאלות רבות על כל דברים הנמצאים בְּחֲלָלֵי עָלְמָא לא היה מקפיד עליו.
מַאי טַעְמָא, עִזֵּי מַסְגָן בְּרֵישָׁא, וַהֲדָר אִימְרֵי?. פירש הרב עט"ר מו"ר [עטרת ראשי מורי ורבי] אבי זלה"ה [זכרונו לחיי העולם הבא] דְ'קַיִן' שהיה סוד הגבורות נולד תחלה, וְ'הֶבֶל' שהיה סוד החסדים נולד אחריו? והשיב לו כִּבְרִיָּתוֹ שֶׁל עוֹלָם, דִּבְרֵישָׁא חֲשׁוּכָא וַהֲדָר נְהוֹרָא כן בגבורות נאחזים סיגים שהם 'חשך' לכך נולד קין תחלה ואחר כך הבל שהוא חסדים שהם 'אור כי טוב' שאין נאחזים בהם הקליפות. וחזר ושאל מַאי טַעְמָא הַנֵי החסדים מִיכַסְּיָין וְהַנֵי הגבורות מִיגַלְּיָין בסוד (משלי כז, ה) טוֹבָה תּוֹכַחַת מְגֻלָּה מֵאַהֲבָה מְסֻתָּרֶת? והשיב הַנֵי החסדים דִּמְכַסִּינָן אנחנו ישראל דוקא מִינַיְהוּ שאין לאומות העולם יניקה מן החסדים לכך הם מְכַסְּיָין כדי שלא יהיה יניקה מהם לחיצונים, וְהַנֵי הגבורות דְּלָא מְכַסִּינָן מִינַיְהוּ לבדם אלא אנחנו יונקים מהם בצירופם עם החסדים ולא מן הגבורות בהיותם לבדם לכן מִיגַלְּיָין כי הגבורות אחר צירופם ומיתוקם בחסדים אין החיצונים יכולים לינק מהם לכך 'מִיגַלְּיָין' כי אין פחד מצד יניקת החיצונים. ושאל עוד מַאי טַעְמָא 'תּוֹרָא' [607] מספר רפ"ח וש"ך [608] נִתְאָרְכָה הַגְּנִיבָה שלהם בסיגים, שלא נשלם בירורם ותיקונם עד עתה? והשיב דְּדָיְרִי בְּאַגְמֵי בבי"ע [בריאה,יצירה, עשיה] שעדיין לא נתקנו מתערובת טוב ורע וּבָעִי לְכַרְכּוּשֵׁי בַּקֵּי, 'כַרְכּוּשֵׁי' לשון משיכה כנזכר בגמרא, 'בַּקֵּי' אותיות 'יַבֹּק' [112] בסוד (בראשית לב, כג) מַעֲבַר 'יַבֹּק' שהוא חבור 'הוי"ה אהי"ה אדנ"י' [112] שהם סוד נר"ן [נפש רוח נשמה] והם סוד בי"ע [בריאה,יצירה, עשיה]. ושאל מַאי טַעְמָא קַרְנָא דְּקַמְצָא רַכִּיכָא? רמז לכתר שהוא נקודת קָמָ"ץ, 'רַכִּיכָא' שהוא רחמים פשוטים. והשיב מִשּׁוּם דְּדָיְרָא בְּחִילְפֵי רמז לחו"ג [חסד וגבורה] שהם מחולפים כנודע והוא למעלה ולכן הוא רחמים פשוטים, אי נמי אחלפי הם חו"ב [חכמה ובינה] שמתחלפים חסדים דאימא יהיו גבורות דאבא, וגבורות דאבא חסדים דאימא, והכתר הוא למעלה מן חו"ב שהם או"א [אבא ואימא] ולכך הוא רחמים פשוטים. ושאל מַאי טַעְמָא הַאי תִּמְרָא דְּתַרְנְגוֹלְתָּא וכו' 'תִּמְרָא' [641] 'ש"ך' ו'ש"ך' [641] שיש בז"א [בזעיר אנפין] בסוד (תהלים פד, יב) כִּי שֶׁמֶשׁ וּמָגֵן וכו', מִדְלִי לְעֵילָא? שרוצה תמיד לבא לו שפע ומוחין מלמעלה. והשיב דְּדָיְרִי אַדַּפֵּיהּ [100] בגימטריא מאה שרוצה להשתלם בי"ס [י' ספירות] שהם מאה עד כאן דבריו ז"ל, ודפח"ח ש"י. ובאופן אחר נראה לי בס"ד המאמר מַאי טַעְמָא, עִזֵּי מַסְגָן בְּרֵישָׁא, וַהֲדָר אִימְרֵי? וכו', רמז 'עִזֵּי' על העשירים, דכתיב (משלי יח, כג) וְעָשִׁיר יַעֲנֶה עַזּוֹת, ו'אִימְרֵי' על החכמים, דכתיב (קהלת ט, יז) דִּבְרֵי חֲכָמִים בְּנַחַת נִשְׁמָעִים, ורצונו לומר אם עושין ועד בקבוץ חכמים ועשירים למצוא עצה לתיקון העיר והכללות, הנה דרכם של עשירים לפתוח פיהם תחלה לגלות דעתם בעצה הצריכה ואחר כך דברי החכמים! והשיב לו הטעם כִּבְרִיָּתוֹ שֶׁל עוֹלָם דקדם החשך ואחר כך נראה האור, והיינו כי בזה ניכר חשיבות האור ויקרתו ומעלתו יותר מאד, כי אין האור ניכר אלא מתוך החשך, וכן הענין כאן כי העשירים אין להם שכל רחב וגדול לומר דברים מתוקנים ועצה נכונה כמו החכמים, על כן החכמים יתנהגו בכבדות, לעצור מליהם בראשונה עד שידברו העשירים דבריהם ואחר כך יגידו החכמים דעתם בעצה נכונה ומתוקנת, ובזה יגדל יקר תפארת דברי חכמים כפלי כפלים. ובזה יובן (משלי כט, יא) וְחָכָם בְּאָחוֹר יְשַׁבְּחֶנָּה לעצתו כאשר יגידנה באחור שאין האור ניכר אלא מתוך החושך. ושאל עוד מַאי טַעְמָא, הַנֵי מִיכַסְּיָין וְהַנֵי מִיגַלְּיָין? פירוש החכמים אין מתגאים במלבושים נאים שיהיו מורין עליהם שהם אנשים חשובים, אך העשירים הם מצויינים במלבושים נאים ויקרים אשר בהם נגלים לעיני הכל שהם אנשים חשובים ועשירים. והשיב לו הַנֵי דִּמְכַסִּינָן מִינַיְהוּ, מכסיין פירש החכמים שכל העולם נהנים מתורתם לכך הם מכסיין מצד המלבושים, שאין צריכים ללבוש לבושים יקרים שיגידו ויעידו על חשיבותם, כי הם ידועים לכל המון העם מחמת תורתם המלמדין דעת ומורין לכל העם, אבל הַנֵי העשירים דְּלָא מְכַסִּינָן מִינַיְהוּ שאם הוא עשיר בעל ממון אין יוצא הנאה להמון העם ממנו, ועל כן אם לא יקשט עצמו בבגדים יקרים לא יכירו בו המון העם שהוא עשיר כדי שיכבדוהו ויקומו מפניו, ועל כן הוצרך לעשות סימן לעצמו שהוא עשיר על ידי בגדים יקרים, מה שאין כן החכם תורתו מכרזת עליו והכל יודעים שהוא חכם, כי נהנים ומתכסים מתורתו, ולכן אפילו אם ילביש בגדים פחותים יכבדוהו ויקומו מפניו. ושאל עוד מַאי טַעְמָא גַּמְלָא זוּטְרָא גְּנוּבְתֵּיהּ? נראה לי בס"ד גָּמָל רמז לעם הארץ, יען כי הגמל יש בו סימן אחד מן השני סימנים של טהרה, וישראל יש להם שני סימני טהרה, שהם חלק התלמוד, וחלק המעשה, שעליהם נחלקו חכמי ישראל (קידושין מ:) חד אמר 'תלמוד גדול' וחד אמר 'מעשה גדול' וכל בני ישראל חזקתו אדם כשר בחלק המעשה, ורק בחלק התלמוד אין הכל שוים כי יש בישראל בני אדם שהם עמי הארץ אבל מעשה יש להם, כמו שאמרו רבותינו ז"ל (סנהדרין לז.) על פסוק (שיר השירים ו, ז) כְּפֶלַח הָרִמּוֹן רַקָּתֵךְ 'אפילו רקנין שבך מלאים מצות כרמון'. נמצא עם הארץ יש לו סימן אחד של טהרה בלבד שהוא חלק המעשה, ולכן ידמה לגמל שיש לו סימן אחד משני סימני טהרה. והנה ידוע מה שאמרו רבותינו ז"ל (בבא מציעא לג:) על פסוק (ישעיהו נח, א) וְהַגֵּד לְעַמִּי פִּשְׁעָם, אלו תלמידי חכמים ששגגתם חשיבה זדון, וּלְבֵית יַעֲקֹב חַטֹּאתָם, אלו עמי הארץ שזדונם חשיב שוגג. וידוע כי העון נקרא בשם גניבה שהיצר הרע גונב דעתו של אדם בו, ועוד על ידי העון תגנוב הסטרא אחרא מן הקדושה למעלה, בסוד (בבא מציעא כב.) ירדן שנטל מזה ונתן לזה, ולכן שאל מַאי טַעְמָא גַּמְלָא הוא עם הארץ זוּטְרָא גְּנוּבְתֵּיהּ, העון שלו נקטן שנחשב זדונו לשוגג? והשיב לו מִשּׁוּם דְּאָכַל כִּיסֵי, והיינו כי ידוע מה שכתב רבינו האר"י ז"ל שיש בכל המאכלים הן הצומח הן בעלי חיים גלגולים של נפשות רשעים, וכן סיגים הרבה יש בתוכם, והתלמיד חכם על ידי עסק תורתו יוכל להפרידם באוכלו אותם ולבררם, ולא יזיקו לו גלגולים הרעים והסיגים שבתוכם, אבל עם הארץ שאין לו תורה לא יוכל לבררם ולנקותם, ולכן באוכלו המאכלים יתאחזו בו הסיגים וגלגולים רעים שבהם והם יחטיאוהו, ונמצא הוא אנוס בדבר זה ולכן זדונותיו נחשבים כשגגות! ולזה אמר דְּאָכַל כִּיסֵי רמז לסיגים וגלגולים רעים שיש במאכלין ומשקין שאוכל ושותה מהם מזיקין כקוצים וברקנים. ושאל עוד מַאי טַעְמָא תּוֹרָא אֲרִיכָא גְּנוּבְתֵּיהּ? פירוש 'תּוֹרָא' קאי על תלמיד חכם שנקרא שור בכתוב (משלי יד, ד) וְרָב תְּבוּאוֹת בְּכֹחַ שׁוֹר, וכתב רד"ק ז"ל על מה שנאמר (דברים לג, יז) בְּכוֹר שׁוֹרוֹ הָדָר לוֹ, שכל אדם גדול ומשובח נקרא 'שׁוֹר' מַאי טַעְמָא תּוֹרָא אֲרִיכָא גְּנוּבְתֵּיהּ דחטא שלו מתגדל דאמרו שגגת תלמידי חכמים עולה זדון וכנזכר לעיל? והשיב מִשּׁוּם דְּדָיִר בְּאַגְמֵי רמז לבתי מדרשות ששם נמצא מים רבים זו תורה שנמשלה למים, וגדלים שם תלמידי חכמים הרבה שנמשלו לקנים, כמו שנאמר (משלי ד, ה) קְנֵה חָכְמָה קְנֵה בִינָה, על כן בתי מדרשות נקראים 'אַגְמֵי' והחכם כל דרתו ועסקו הוא בבית המדרש שנמצא שם התורה שהיא תבלין של היצר הרע, וכיון דמשכנו במקום תורה בָעִי לְכַרְכּוּשֵׁי בַּקֵּי הם כוחות היצר הרע המחטיאים שהם נקראים 'יתושין' העוקצין את האדם, והכונה כיון דדייר בבית המדרש ששם נמצאת התורה שהיא תבלין של היצר הרע, היה לו לְכַרְכּוּשֵׁי בַּקֵּי הם כוחות היצר הרע, ולמה לא דחה אותם ונכשל בחטא מאחר דכלי זיינו מצוי אצלו? ולכך גם שגגתו תגדל להיות נחשבת כערך הזדון! ושאל עוד מַאי טַעְמָא קַרְנָא דְּקַמְצָא, רַכִּיכָא? נראה לי בס"ד על פי מה שכתב הרב חיים לראש ז"ל בשם הרב סרה"י, שהארבה הוא כנגד דבר 'לֹא תִגְנֹב' מפני שהארבה גוזלת וחומסת עיין שם. ועל כן ישמעאל נמשל לארבה שגם הוא אומנתו לגזול, וכמו שאמרו רבותינו ז"ל (ספרי דברים פיסקא שמג) קודם מתן תורה אמר הקב"ה לשר ישמעאל אם יקבלו אומה שלו את התורה, אמר לו מה כתיב בה, אמר לו לֹא תִגְנֹב! אמר לו אם כן אי אפשי לקבלה, כי הוא אומנתו וברכתו בכך, דכתיב (בראשית טז, יב) וְהוּא יִהְיֶה פֶּרֶא אָדָם יָדוֹ בַכֹּל וְיַד כֹּל בּוֹ, נמצא הוא דומה לארבה, והנה הגלות והשעבוד מכונה בשם 'קֶרֶן' שהוא כקרן המנגח, כמו שנאמר (דברים לג, יז) וְקַרְנֵי רְאֵם קַרְנָיו בָּהֶם עַמִּים יְנַגַּח יַחְדָּו אַפְסֵי אָרֶץ, ולזה שאל לָמָּה קַרְנָא דְּקַמְצָא פירוש גלות ישמעאל שגלו אצלו ישראל הוא רַכִּיכָא? שלא יגזרו שמדות על ישראל להעבירם על דת כמו אדום, והוא נחשב רך לגבי גלות אדום! והשיב מִשּׁוּם דְּדָיְרָא בְּחִילְפֵי וכו', פירש 'חִילְפֵי' הוא הערבה שהיא רמז לעמי ארצות שנמשלו לערבה, וכמו שאמרו רבותינו ז"ל במדרש על ד' מינים שבלולב, ורצונו לומר משום שיש בגלות ישמעאל בישראל עמי ארצות הרבה, ואם היה הגלות קשה לגזור עליהם שמדות להעבירם על דת ביד חזקה הוה נָדְיָא וּמִתְעַוְּרָא, פירוש היה הגלות שהוא נמשל לקרנא נדייא את החלפי אלו העמי ארצות מאמנותם, ומתעוירא עיני השכל שלהם, לכך מן השמים לא נתנו שליטה גדולה לבני ישמעאל על ישראל בהיותם גולים אצלם. ושאל עוד מַאי טַעְמָא הַאי תִּימְרָא דְּתַרְנְגוֹלְתָּא מִדְלִי לְעֵילָא? נראה לי בס"ד, התלמיד חכם נמשל לתרנגול הנקרא 'גֶּבֶר' וכן התלמיד חכם הוא גבר בגוברין בעסק התורה, גם התרנגול מחשב עתות הלילה שעומד וקורא בחצות הלילה, וכן התלמיד חכם מחשב עתים לעמוד בחצות לילה, וכמו שאמרו רבותינו ז"ל ע"פ (תהלים קלד, א) הָעֹמְדִים בְּבֵית הֳ' בַּלֵּילוֹת, וכן דוד המלך ע"ה אמר (תהלים קיט, סב) חֲצוֹת לַיְלָה אָקוּם לְהוֹדוֹת לָךְ, גם תרנגול דרכו לעמוד במקום גבוה וקורא בקול גדול, וכן בתורתו של תלמיד חכם כתיב (משלי א, כא) בְּרֹאשׁ הֹמִיּוֹת תִּקְרָא (שם כ) בָּרְחֹבוֹת תִּתֵּן קוֹלָהּ, ולכן תַּרְנְגוֹל [689] עולה מספר לֶחֶם תּוֹרָה [689], הנה כי כן תרנגול הוא רמז לתלמיד חכם. ולזה שאל לָמָּה תִּימְרָא וכו', פירוש אם מצערים להחכם הן בדברים הן בממון, הוא תיכף ומיד נושא עיניו לשמים למסור דינו להקב"ה שיתבע עלבונו, מה שאין כן המון העם אם יגיע להם נזק מאחרים הן בממון הן בבזיון, הם בעצמם רודפים לנקום נקם, הן בפיהם הן בידם הן בקובלנא לפני הממשלה, ורק החכם הוא קובל לפני הקב"ה ונושא עיניו לשמים לתבוע דינו מלפני השם יתברך. והשיב דְּדָיְרִי אַדַּפֵּיהּ וכו' פירוש התלמידי חכמים שנמשלו לתרנגולים דירתם ומשכנם ב בבית המדרש אצל דפים של הספרים, כי תחלה לא היה הדפוס, וגם לא היה המלאכה של הנייר, והיו כותבים ספרי הקודש של הלכות ואגדות על לוחות של עצים, ולכן עתה גם הניירות של הספרים נקראים דפים על שם לוחות העצים שהיו נוהגים בהם, כי אלו נקראים 'דַּפִּים' והתלמיד חכם דירתם היא אצל דפים של ספרי הקודש בבית המדרש, כי זו מלאכתם ועסקם בימים ובלילות! ולכן אִי עַיִיל קִטְרָא שהוא רמז לצער, הן מצד בזיון, הן מצד ממון, שאם יכנס בו צער מזה וכיוצא אז מִתְעַוְּרָא עין השכל שלו שלומד בה, כי יתבלבל דעתו מחמת הקוטרא הוא הצער שמצערים אותו אחרים, ויסתמו עיני שכלו וחכמתו ולא יוכל ללמוד, ועל כן הוא קובל על המצערים אותו לפני הקב"ה, שהוא יתברך בעלה של תורה שהוא יתבע עלבון התורה, כי הצער הזה אשר צערוהו הוא נוגע לתורה ואינו קובל על הנוגע לגופא, וכמו שאמר רבי אלעזר למר עוקבא בעבור הצער שהיה מצערו גניבא באומרו (תהלים לז, ז) דּוֹם לַהֳ' וְהִתְחוֹלֵל לוֹ, שהוא יתבע עלבון התורה מאלו המצערים אותך, ואמרו בגמרא (גיטין ז.) 'הדבר יצא מפי רבי אלעזר ונתנוהו לגניבא בקולר' ולכן התלמיד חכם מִדְלִי עיניו לְעֵילָא.
'דָּשָׁא' דֶּרֶךְ שָׁם. נראה לי בס"ד, השער הוא סוד המלכות, שהיא סוד שם אֲדֹנָי אשר במלואו תרע"א [במילוי אל"ף דל"ת נו"ן יו"ד עולה 671] שהוא לשון שַׁעַר בתרגום, וכל התפילות ותיקונים שיהיו בעסק התורה והמצות נכנסים דרך שם, שהמלכות נקראת 'שם' בסוד (שמואל ב' ח, יג) וַיַּעַשׂ דָּוִד שֵׁם, ולכך אומרים קודם תפילה פסוק (תהלים נא, יז) 'אֲדֹנָי' שְׂפָתַי תִּפְתָּח, גם שם מניחין מזוזה שדי הוי"ה [340] מלבר ומלגאו עולין מספר 'שם' [340]. ואמר עוד 'דַּרְגָּא' דֶּרֶךְ גַּג, פירוש אחר שהכנסנו התפילות ועסק התורה ומצות דרך השער הנזכר אז נעלה אותם של חג"ת נה"י [חסד, גבורה, תפארת, נצח, הוד, יסוד], שהם שלשה ספירות תחתונות ושלשה ספירות אמצעיות, וזהו דֶּרֶךְ גַּג שלש ושלש. ולכן סידרו אנשי כנסת הגדולה תפילת העמידה ג' ברכות ראשונות, ושלוש אחרונות שהם חג"ת ונה"י, ואמצעיות הם בסוד תוספת, ונרמז זה ב 'דַּרְגָּא' שהוא סוֻלָּם [136] שעולה מספר קוֹל [136], כלומר קול התפילה עולה דרך גג הנזכר.
'מַתְכּוֹלִיתָא' מָתַי תִּכְלֶה דָּא. עיין רש"י [לכשיכלה מה נאכל ולי נראה מתי תכלה דא לפי שאינו כלה עד זמן ארוך שאינו נאכל אלא מעט מעט], ולפי פשוטו נראה לי, שהיה דרכם להביא אחר ברכת המוציא כלים של חומץ לטבל בהם הפת כדי לעורר תאות האכילה, ואחר כך יביאו לפניהם התבשילין לאכול, ולפי טבע האדם יתאוה לדבר חמוץ והוא מטבל בו פת הרבה, וממילא ימלא כריסו מן הפת ואינו יכול לאכול הרבה מתבשילין של בשר, לכך יאמרו מָתַי תִּכְלֶה דָּא הוא כלי החומץ, כדי שלא יאכלו עוד פת הרבה וישבעו בו. ועל דרך הרמז נראה לי בס"ד, רמז בטיבול זה על טיבול פת באפר בערב ט' באב, וטיבול כרפס בחומץ בליל פסח שהוא זכר לגלות, ואומרים מָתַי תִּכְלֶה זכרונות אלו כי יבא מלך המשיח ונעשה מזכרת לנסים של ימי מלך המשיח, וכמו שנאמר (ישעיהו נד, ד) וְחֶרְפַּת אַלְמְנוּתַיִךְ לֹא תִזְכְּרִי עוֹד.
'בֵּיתָא' בּוֹא וְאֵיתִיב בָּהּ. נראה לי בס"ד, על דרך שאמרו רבותינו ז"ל (פסחים פו:) 'כל מה שיאמר לך בעל הבית עשה חוץ מצא' ונרמז זה בשם 'בֵּיתָא' שהוא נטרקון אֵתִיב בָּהּ, ולא תוכל לומר צא מכאן! ועל דרך הדרש נראה לי על פי מה שאמרו חכמינו ז"ל שאין אדם מתיישבת דעתו אלא בישיבתו בביתו. ואומרו 'בִּיקְתָּא' בֵּי עַקְתָּא, נראה לי בס"ד הכונה אות בי"ת תתחלף באח"ס בט"ע [בדילוגים של 7] באות עי"ן, ואם כן 'בִּיקְתָּא' היינו 'עַקְתָּא' ורצונו לומר דירה בהרווחה מרחבת דעתו של אדם, וצריך שישתדל למצוא כך. ואומרו 'כּוּפְתָּא' כּוּף וְתִיב, שהאדם צריך לכוף החומר שלו שיעשה לו הפך רצונו, ובזה יוכל להתיישב נגד היצר הרע וזהו 'כּוּף וְתִיב' ונרמז זה בשם 'כּוּפְתָּא' למפרע הוא 'אתפוך' שתהפך רצון החומר ותשב עליו.
'לִבְנֵי' לִבְנֵי־בְּנֵי. נראה לי בס"ד דברי תורה נקראו 'אֲבָנִים' וכמו שאמרו חכמינו ז"ל על פסוק (דברים כז, ו) אֲבָנִים שְׁלֵמוֹת תִּבְנֶה אֶת מִזְבַּח הֳ' אֱלֹהֶיךָ, והאדם צריך למבעי רחמי שימשך עסק התורה לבני בניו, וכמו שנאמר בגמרא (בבא מציעא פה.) על רב יוסף שצם ג' פעמים ארבעים יום על זה, והקרו לו (ישעיהו נט, כא) לֹא יָמוּשׁוּ מִפִּיךָ וּמִפִּי זַרְעֲךָ וּמִפִּי זֶרַע זַרְעֲךָ, ואמר מכאן ואילך לא צריכנא למבעי. ועל דרך הפשט נראה לי כי אמר כן על לבנים שאינם שרופים דרך סגי נהור. ואומרו 'הוּצָא' חֲצִיצָא נראה לי בס"ד, שהאדם בצומות וסגופים שהם קשים לחומר כמו קוצים באלה יעשה חֲצִיצָא חשובה בפני היצר הרע, כי 'אין ארי נוהם מקופה של תבן אלא מקופה של בשר' (ברכות לב.), ונראה לי ה"א של 'ה וּצָא' תתחלף באחה"ע באות חי"ת [כל האותיות שהאדם יבטא בהם מוצאיהם חמש המקומות מתחלפות זה בזה - אחה"ע מהגרון, גיכ"ק מהחיך, דטלנ"ת מהלשון, זסשר"צ מהשיניים, בומ"פ מהשפתים].
'חַצְבָּא' שֶׁחוֹצֵב מַיִם מִן הַנָּהָר. נראה לי בס"ד דאמרו רבותינו ז"ל (חגיגה ט:) אינו דומה שונה פרקו מאה לשונה מאה ואחד, ופירש רבינו האר"י ז"ל בעץ חיים (שער הזווגים פ"ו) מפני כי שר שכחה נקרא מ"ס [100], ולכן אם שונה ק"א [101] גובר עליו עיין שם. והנה 'חַצְבָּא' עולה ק"א [101], שֶׁחוֹצֵב בה מַיִם התורה מִן הַנָּהָר הוא בינה, שה"ס [שהוא סוד] הבריאה ששם סוד המאות והתורה נתנה לנו משם. ואמר 'כּוּזָא' כָּזֶה נראה לי בס"ד, 'כָּזֶה' נטרקון 'כַּף זֶה' רצונו לומר כמדת כף יד מדתו של זה הכלי. ועל דרך הדרש נראה לי אפילו תלמוד מעט צריך שיהיה שמור וקיים אצלך, דידוע 'זֶה' מורה על הקיום. או על דרך מה שכתב הרא"ם ז"ל (מזרחי במדבר ל,ב) במלת 'זֶה' משמע זה הדבר בעינו בלתי שינוי, וכן הענין כאן אפילו אם תלמוד מעט הזהר לשומרו בעינו כמו שהוא ולא יהיה בו שינוי. ואמר 'שׁוּטִיתָא' שְׁטוּתָא, נראה לי על פי מה שנאמר בגמרא דכתובות (דף יז) על רב שמואל בר יצחק מרקד בשלשה הדסים לפני הכלה, וכי נח נפשיה אפסיק עמודא דנורא בין דידיה לכולי עלמא, ואמר רבי זירא אַהַנְיָיה לֵיהּ שׁוֹטִיתֵיהּ לְסָבָא [הועיל לו הבד שלו לזקן], וְאַמְרֵי לָהּ 'שְׁטוּתֵיהּ' לְסָבָא [שיטתו ומנהגו] עיין שם. ולזה אמר שוטיתא שטותא רצונו לומר, אם יתנהג בו כשוטה לרקד בו לפני הכלה לא ימנע, דמצוה גדולה עביד ביה.
'סוּדְרָא' סוֹד ה' לִירֵאָיו. דריש חצי סוּדְ רָא 'סוֹד' ואותיות 'רָא' נטרקון של 'יִרְאָה' והנה ידוע כי התורה יש בה ד' חלקים שהם פרד"ס [פשט, רמז, דרש, סוד], וסודר תלמיד חכם נקרא סודרא על שם חלק הסוד שהוא המעולה שבחלקים, ולכן בזכות חלק הסוד נצפה לגאולה. ולזה ראשי תיבות ס וֹד יְ יָ לִ ירֵאָיו לס"י שהוא ראשי תיבות ל פרקנך ס ברית יְ יָ תרגום פסוק לִישׁוּעָתְךָ וכו', וסופי תיבות 'הוֹד' שיתגלה הוד אדיך אשר ממנו נשיג החכמה בזמן מלך המשיח, ולכן לבוש המיוחד לתלמיד חכם נקרא 'סוּדְרָא'.
שְׁלֹשָׁה כָּל זְמַן שֶׁמַּזְקִינִין מוֹסִיפִין גְּבוּרָה וְאֵלּוּ הֵן: דָּג וְנָחָשׁ וַחֲזִיר. נראה לי בס"ד הטעם שעשה הקב"ה כן בשלשה בריות אלו בלבד, כי שלשה אומות יש בעולם שנשאר יחוסם קיים בעולם יותר משבעים אומות, והם יִשְׂרָאֵל וְיִשְׁמָעֵאל וֶאֱדוֹם כי שאר אומות ערבבם סנחריב ואין להם עתה שם ידוע, ולכן עשה כן בְּ 'דָג' שהוא מין טהור כל זמן שמזקין מוסיף כח כנגד יִשְׂרָאֵל שנמשלו לדגים, שכל זמן שמזקנת אומת ישראל מוסיפה כח ביחוס שלה, שיש להם התפארות בכך, ועשה כן בְּ 'נָחָשׁ' שהוא מין טמא כנגד אומת יִשְׁמָעֵאל דאיתא ברעיא מהימנא (בפנחס דף רע"ו) נחש ממונה על ואיהו רהב וכו' יעוין שם. ועשה כן בְּ 'חֲזִיר' שהוא מין טמא כנגד אֱדוֹם הוא עשיו, דאיתא בספר מג"ע (אופן קמ"ז) דעשיו נמשל לחזיר, דכתיב (תהלים פ, יד) יְכַרְסְמֶנָּה חֲזִיר מִיָּעַר, יעוין שם.

Daf 78a



Daf 78b



Daf 79a



Daf 79b



Daf 80a



Daf 80b

רַב בֵּיבָי הֲוָה לֵיהּ בְּרַתָּא, טָפְלָהּ אֵבֶר אֵבֶר, שָׁקִיל בָּהּ אַרְבַּע מֵאוֹת זוּזֵי. נראה לפרש עליו המשל דרב אדא בר אהבה דאמר (ברכות דף כ.) מָתוּן מָתוּן, אַרְבַּע מְאָה זוּזֵי שַׁוְיָא, דעל ידי שהיה מתון מתון לטפול אבר אבר ולא עשה בבת אחת לכך שקל בה ת' זוז. והא דאמר אותו כותי קַטְלָה רַב בֵּיבָי לִבְרַתִּי, קשה מה עשה לו רב ביבי והלא הוא קטלה דלא עשה לה כמו שעשה רב ביבי לטפלה אבר אבר? ונראה לי שבשביל שהיה חכם שנקרא רַב בֵּיבָי בזה השם של 'רַב' גרם לו שטעה לטפלה בבת אחת, כי חשב הא דטפלה אבר אבר לאו לעיכובה, אלא היה משום סיבה שהיה חכם ואין סיפק בידו לעשות הכל בבת אחת. ונראה לי הן טפלה זו דְּשֶׁמֶן, והן טפלה זו דְּסִיד, היה להם בזה אומנות לעשות הטפלה בשיעור הראוי לכך, וכן היה להם אומנות בגיבול הסיד והסולת ותיקון עשייתם.
רַב בֵּיבָי דְּשָׁתִי שִׁיכְרָא, בַּעְיָן בַּנְתֵּיהּ טַפְלָא. נראה לי בס"ד בזה הכתוב בעמוס (ו, ו) הַשֹּׁתִים בְּמִזְרְקֵי יַיִן וְרֵאשִׁית שְׁמָנִים יִמְשָׁחוּ, בא הכתוב לגנותם במותרות, שהיו עושין לעצמם דברים שאין צריכים להם, כי הם שותים בְּמִזְרְקֵי יַיִן ולא 'שֵׁכָר' ועל כן לא בעיין טפלה, ועם כל זה בְּרֵאשִׁית שְׁמָנִים יִמְשָׁחוּ הוא שמן זית שלא הביא שליש, ולכך קוראו רֵאשִׁית שְׁמָנִים.
וְנָפְקַת עַרְעִיתָא מִן כּוֹתְלָא, מַחְתִּי בְּאַנְדִּיפִי וּמִית. פירש רש"י פדחתו רצונו לומר 'מצחו' ונראה לי בס"ד הטעם דמחתיה במצחו, כי כל מעשה האדם כתובים בשרטוטי המצח, וגם נרשם שם בחינתו ושרשו, ולכך מכסים המצח בזמן המגיפה, ועל כן עקצתו שם, להורות דכפי הרשום במצחו אינו ראוי לדרוש במעשה מרכבה. ועוד נראה לי בס"ד, על פי מה שכתוב באר"ז (באדרא זוטא דף רצג.) זכי מצח מצחא דעתיקא ואי לא אשדי חי"ת בין תרין אתוון בר"א [בראש אותיות] וּ'מָ חַ ץ' פַּאֲתֵי מוֹאָב (במדבר כד, יז) הכי איתא בספרא דר בייבי סבא עיין שם. והכוונה כי במצח יש סוד הדינים, אך בגילוי הארת אור מצח העליון מתמתקים הדינים, ואם לא נשארים הדינים בכוחם ומתגברים ויהיה המצח אותיות 'מָחַץ' שישלטו הדינין למחוץ ולהכות בר מינן בר"א [בראש אותיות] וּמָחַץ פַּאֲתֵי מוֹאָב. ולכן זה שלא היה ראוי לדרוש במעשה מרכבה אשר על ידם ימשך אור מצח העליון דעתיקא, לכך לא האיר אור העליון במצח ונשארו שם הדינים בכוחם בלא מיתוק, ואז נהפך עליו אותיות 'מֵצַח' לאותיות 'מָחַץ' תמחץ באותה צרעה ומת בר מינן. ונראה לי לכן הצרעה יצאה מן הכותל, כי שם כותל בו רמוז מתוק הדין ברחמים שהוא אותיות 'כו תל' והיינו כ"ו [26] מספר שם הוי"ה שהוא חסדים, ות"ל [430] הוא מספר הג' דחמשה שמות אלהים שהם ת"ל [חמשה פעמים אלהים [86] עולים 430], והם כוחות הדינים, ולזה יצאה מן 'הכותל' לרמוז שנמחץ על ידה שביל שלא היה יכול למתק הגבורות בחסדים, ולכך נמחץ במצחו ששם סוד הדינים שנשארו בלא מתוק. ומה שהיה ענשו על ידי הצרעה נראה לי בס"ד, כי צִרְעָה [365] עולה מספר פְּרִיעָה [365], שאם תחבר אותיות פ' ויו"ד ביחד ויהיה צ' אז תהיה פריעה צרעה, והכונה כי זה עשה פריעה כלומר גילוי, מלשון (שמות לב, כה) כִּי פְרָעֹה אַהֲרֹן שגילה סודות המרכבה בלא רשות, לכן פריעה זו נהפכה לו צרעה, והצרעה עשתה בו פריעה לשון פרעון שפרעה ממנו.

Daf 81a



Daf 81b

רַב חִסְדָּא וְרַבָּה בַּר רַב הוּנָא, הֲווּ קָאַזְלֵי בְּאַרְבָּא אָמְרָה לְהוּ הַהִיא מַטְרוֹנִיתָא: אוּתְבַן בַּהֲדַייְכוּ, וְלָא אוּתְבוּהָ. נראה לי דודאי לא היו הם הַמַּלָּחִים דְבְּאַרְבָּא אלא ודאי היו שם מַּלָּחִים, והחכמים ההם שכרו כל הארבא לעצמן, שלא היה יכול בעל הארבא להושיב אדם אחר בלי רשותם, ולכן הגויה בקשה מהם שיתנו רשות שתשב עמהם. וראיתי להגאון חיד"א ז"ל במראית העין שהביא טעם בשם הרב עיון יעקב ז"ל שלא רצו שתשב עמהם, משום דסבירא ליה כרב בפרק במה מדליקין (שבת לב.) דלא אזיל בארבא בהדי גוי דילמא מפקיד דיינא עליה [דילמא מיפקיד נכרי דינא על חטאיו ומתפיסנא בהדיה], וכתב דיש להרגיש בזה דסתם אַרְבָּא הוא שְׁרַב הַחוֹבֵל וגם הַמַּלָּחִים גוים יעוין שם. ונפלאתי על דברי הגאון ז"ל לפי זה גם על אַרְבָּא דנקיט הש"ס גבי רב לימא 'סתם ארבא רב החובל והמלחים גוים' ואיך קאמר לא אזיל רב בארבא 'בהדי גוי'? וכמו שתאמר בהאי ארבא תאמר בההיא ארבא! ומאי קשיא ליה בדברי הרב עיון יעקב ז"ל? אך באמת אין זה מוכרח דסתם ארבא המלחים הם גוים, דאפשר בימיהם היו עוסקים בזה ישראלים גם כן. ועוד אפילו נימא שהיו גוים הנה הם אין להם סכנה במים כי המלחים יודעים לשוט בטוב, ואם תטבע הארבא לא יסתכנו, יען כי הארבא דנקיט הש"ס הכא והתם לא היתה בים הגדול אלא היתה בנהרות דחדקל ופרת ששם היו דרים רבנן הנזכרים, ובאלו הנהרות אין פחד וסכנה למלחים, ורב קפיד על גוים אחרים שיורדים לתוך הארבא דילמא מפקד דינא עליה ותטבע הספינה כדי שיטבע הוא, אבל גבי המלחים לא שייך זה, כי לא ינזקו אם תטבע הספינה ולא אכפת להו.
אָמְרָה לְהוּ: מַאי אַעָבִיד לְכוּ, דְּלָא מְקַנַּח לְכוּ בְּחַסְפָּא וְכוּ'. עיין להרב חיד"א ז"ל בפתח עיניים מה שכתב בשם הרב עיון יעקב ז"ל ומה שכתב על דבריו יעוין שם [ז"ל פתח עינים שם: ומ"ש מאי איעביד לכו וכו' כתב הרב עיון יעקב וז"ל אף על גב דבאמת הועיל הכשוף לקשור הספינה לא יכלה לעשות כשוף בגופן עד כאן דבריו. וצריך להבין לפירושו ממה נפשך אי ידעה שהם על ידי מה שאמרו התירו הספינה אם כן מאי קאמרה הגם דלא הוו זהירין בהני מילי יגדל נא כח חכמתם לבטל כשופיה? ואי לא ידעה שניתרה הספינה מכח מאי דאמור ואף על גב דנקשרה מעט זמן מעצמו ניתר הכשוף דהוו זהירין בדברים האלו, אם כן מי דחקנו לפרש שרצתה לעשות בגופן כשוף? לא כי אלא על כשוף לקשור הספינה קאמרה דאי לא הוו זהירי הוה מצלח בידה! ולי ההדיוט אפשר עוד לומר דיש כשוף דאף מכשף לא יוכל להתירו אלא העושה בעצמו כדמוכח בירושלמי פרק ד' מיתות דר' אליעזר ור"י ור' עקיבא עלו למסחי בהדין דימוסון דטבריא חמיתון חד מיאני אמר מה דמר ותפשתהון כיפה וכו' מי נפיק אר"י מה דמר ותפס יתיה תרעא וכו' שרון מה דעבדתון א"ל שרי ואנן שריין. משמע דלא היה יכול להתיר אלא העושה. ואפשר דהזהיר בהנך מילי יוכל להתיר כל כשוף בחכמתו וז"ש 'מאי אעביד לכו' כלומר דאם לא נזהרתם לא הייתם יכולים להתיר הכשוף שאני עשיתי ואין להאריך.] ונראה לי דכונת הרב עיון יעקב ז"ל פשוטה דודאי אזהרתן בשלשה דברים אלה לא יועיל שלא ישלוט הכשוף אספינה, כי אם רק יועיל שלא ישלוט בגופן, אך כונתה לומר שאם לא היו נזהרים בשלש אלה היתה עושה להם כשוף לקשור אותם שלא יוכלו לעשות שום פעולה, כי יתבטלו כוחותיהם ואז לא יהיו יכולים לעשות דבר להתיר הכשוף שתעשה בספינה לקשור אותה.

Daf 82a

הוּא עָסִיק בְּחַיֵּי דִּבְרִיָּתָא. יש להקשות הוה ליה למימר 'מְדַבֵּר' ומאי 'עָסִיק' ועוד דאמר לו 'כָּל־שֶׁכֵּן' איך יהיה כָּל־שֶׁכֵּן דהא ודאי דברי תורה עדיפי מדברי רפואת הגוף, כי נותנת חיים לעושיה בעולם הזה ובעולם הבא ואיך יאמר לו כָּל־שֶׁכֵּן? ונראה לי בס"ד רצונו לומר אף על פי שמדבר דברים שהם דברי רפואה ודאי הוא מרמז בהם דברי תורה, ואומר אותם בדרך משל על דברי תורה, לקיים מה שנאמר (אבות ב, ב) יָפֶה תַלְמוּד תּוֹרָה עִם דֶּרֶךְ אֶרֶץ, כלומר בדברים של דרך ארץ מלביש דברי תורה, ולזה אמר עָסִיק בְּחַיֵּי דִּבְרִיָּתָא, רצונו לומר 'עָסִיק' בתורה בדברים שהם 'חַיֵּי דִּבְרִיָּתָא' ולכן 'כָּל־שֶׁכֵּן ' דְּתָּזִּיל לְגַבֵּיהּ דהשתא איכא תרתי דברי תורה וגם דברי דרך ארץ. ועל כן חל עלינו חובת הביאור לבאר מה נרמז דברי תורה בזה? ונראה לי בס"ד 'בֵית הַכִּסֵּא' רמז לעמל עולם הזה, שהאדם עמל בגשמיות הן במשא ומתן הן במלאכה, ונקרא בֵית הַכִּסֵּא מלשון לְיוֹם הַכֵּסֶא יָבֹא בֵיתוֹ במשלי (ז, כ), שהוא לשון זמן וועד, וכן כל ענייני עולם הזה אין להם נצחיות אלא לַכֹּל זְמָן וְעֵת לְכָל חֵפֶץ (קהלת ג, א), מה שאין כן עניני עולם הבא שהם עסק התורה והמצות יש להם נצחיות. וזה שאמר מַאן דְּעַיִיל לְבֵית הַכִּסֵּא הוא עסק עולם הזה, לָא לֵיתִיב בְּהֶדְיָא פירוש במהירות כמו שכתב רש"י ז"ל, כלומר לא יהיה מהיר ולהוט בעסק זה, וגם לָא לִיטְרַח טְפֵי, רצונו לומר לא יהיה דוחק את השעה להשיג מבוקשו בחזקת היד כשיראה ההצלחה רחוקה, יען דְּהַאי כַּרְכַּשְׁתָּא היא עולם הזה, וקראה 'כַּרְכַּשְׁתָּא' שהיא מעבר לפסולת של המאכל הגופני, כן עולם הזה היא מעבר פסולת החומר הגשמי. גם נראה לי דקראה 'כַּרְכַּשְׁתָּא' כי היא מלה מורכבת משתי תיבות שהם 'כרך שתא' והיינו 'כרך' זו אכילה, ו'שתא' זו שתיה, ששניהם בפה, וכן עולם הזה כל עמלה הוא בשביל פעולות של הפה שהם אכילה ושתיה, וכמו שנאמר (קהלת ו, ז) כָּל עֲמַל הָאָדָם לְפִיהוּ. ואמר אַתְּלָת שִׁינֵי יָתִיב, כי עולם הזה עומד על שלשה דברים, כמו שאמרו (אבות א, ב) עַל שְׁלשָׁה דְבָרִים הָעוֹלָם עוֹמֵד, עַל הַתּוֹרָה וְעַל הָעֲבוֹדָה וְעַל גְּמִילוּת חֲסָדִים, ואם יהיה האדם להוט בעסקי עולם הזה שיהיה אָץ לְהַעֲשִׁיר וגם דוחק את השעה, אז יבא להרוס את שלשה עמודים הנזכרים שהעולם עומד עליהם, שאז יהיה לו ביטול תורה, וגם בלבול תפלה שהיא עמוד העבודה, וגם יהיה לו ביטול גמילות חסדים, מאחר שהוא טרוד בעסקי עולם הזה בטרדה גדולה ועצומה, נמצא בדברים אלו נרמז דברי תורה ויראת שמים.

Daf 82b

נַכְרִינְהוּ מִינָךְ כְּזָר, 'צֵא' תֹּאמַר לוֹ 'הִכָּנֵס' אַל תֹּאמַר לוֹ. נראה לי בס"ד היינו טעמא דדימא ל'זָר' מפני שאשתו הנדה היום תצא ממטתו, ולמחר תטהר ותכנס למטתו, אך נִדָּה זָרָה רחוקה לגמרי שאין לה כניסה כלל, ולזה אמר נַכְרִינְהוּ כְּזָר רצונו לומר כְּנִדָּה זָרָה שאין לה כניסה אצלך, וזהו 'צֵא' תֹּאמַר לוֹ, 'תִּכָּנֵס' לֹא תֹּאמַר.

Daf 83a



Daf 83b

תְּנִינָן: (שופטים ח, לג) "וַיָּשִׂימוּ לָהֶם בַּעַל בְּרִית לֵאלֹהִים" זֶה זְבוּב בַּעַל עֶקְרוֹן. עיין בתוספות מה שכתב בזה, ונראה לי בס"ד על פי מה שכתב רבינו חיד"א ז"ל בפסוק (מלכים א' א, א) וְהַמֶּלֶךְ דָּוִד זָקֵן בָּא בַּיָּמִים, שיש קליפה שנקראת 'זְבוּב' ליפרע מן הפוגם ביסוד בניאוף וכיוצא עיין שם. וכאן אמר הכתוב (שופטים ח, לג) וַיָּשׁוּבוּ בְּנֵי יִשְׂרָאֵל וַיִּזְנוּ אַחֲרֵי הַבְּעָלִים וַיָּשִׂימוּ לָהֶם בַּעַל בְּרִית, למדו רבותינו ז"ל מזה שעבודה זרה שלהם היתה זְבוּב שהוא כנגד קליפת 'זְבוּב' השולטת במי שפוגם באות ברית קודש, ולכך נקראת קליפה זו בַּעַל בְּרִית. ולזה אומר מַנִּיחָהּ בְּתוֹךְ כִּיסוֹ וּמְחַבְּקָהּ וּמְנַשְּׁקָהּ, כי הפה מכוון כנגד ברית המעור, וחבוק ונשוק הם עניינים של ניאוף. והר"ן ז"ל כתב דבירושלמי משמע שעשו עבודה זרה כמו צורת ראש המילה, והיינו בַּעַל בְּרִית רצונו לומר עבודה זרה שהיא כצורת מקום שנעשה הברית עיין שם, ולפי מה שכתבתי בס"ד דברי הירושלמי קרובים עם תלמוד דידן.
לְעוֹלָם אַל יִמְנַע אָדָם אֶת עַצְמוֹ מִבֵּית הַמִּדְרָשׁ וּמִדִּבְרֵי תּוֹרָה וַאֲפִלּוּ בִּשְׁעַת מִיתָה. קשה בִּשְׁעַת מִיתָה מי יביאהו לבית המדרש ואיך יצוייר דבר זה? ומהרש"א ז"ל כתב דלא קאי זה אלא על דברי תורה, והוא דוחק עצום בלשון המאמר דקאי אתרווייהו, ועוד גם אי קאי על דברי תורה גם כן קשא דרחוק מציאות זה, כי מי זה יזכה להיות שפוי בדעתו בשעת פטירתו לדבר בדברי תורה כרבי שמעון בר יוחאי וכרבי אליעזר בן הרקנוס וכיוצא, ואיך אמר לְעוֹלָם וכו'? ונראה לי 'מִיתָה' דנקיט הכא לאו ממש אלא 'יִסּוּרִין' דנחשבים כמיתה, כצרעת, או סמיות עינים, או עניות, דשלשה אלו חשובין כמת, וקאמר אֲפִלּוּ אם יהיו לו אחת מאלה שהם נחשבים מִיתָה אַל יִמְנַע אָדָם אֶת עַצְמוֹ מִן בֵּית הַמִּדְרָשׁ וּמִדִּבְרֵי תּוֹרָה:
אֵין דִּבְרֵי תּוֹרָה מִתְקַיְּמִין, אֶלָּא, בְּמִי שֶׁמֵּמִית עַצְמוֹ עָלֶיהָ. נראה לי בס"ד הכונה על דרך שאמרו (תמיד לב:) 'הרוצה שיחיה ימות' שהוא רצונו לומר יחליש החומר בסיגופים ותעניות, וכן התנא אמר (אבות ו, ד) כַּךְ הִיא דַּרְכָּהּ שֶׁל תּוֹרָה פַּת בַּמֶּלַח וכו'. ונראה לי בס"ד דקדוק תיבת 'עָלֶיהָ' דהוה ליה לומר מֵּמִית עַצְמוֹ 'בַּעֲבוּרָהּ' והוא כי קודם אותיות 'תּוֹרָה' יש אותיות 'שָׁקְדָה' שהוא רצונו לומר שקדנות, ולזה אמר מֵּמִית עַצְמוֹ בִּשְׁקֵדָהּ שיהיה שקדן בתורה הרבה ובזה תתקיים בידו, ולכן אמר 'עָלֶיהָ' רצונו לומר במה שרמוז באותיות שהם 'עָלֶיהָ' שהם 'שָׁקְדָה' העומדים למעלה מאותיות תורה.

Daf 84a



Daf 84b



Daf 85a

מַאי דִּכְתִיב: (דברים יט, יד) "לֹא תַסִּיג גְּבוּל רֵעֲךָ אֲשֶׁר גָּבְלוּ רִאשׁוֹנִים" גְּבוּל שֶׁגָּבְלוּ רִאשׁוֹנִים לֹא תַּסִּיג. יש להקשות למאי אצטריך לפרש דבר זה שאמר 'גְּבוּל שֶׁגָּבְלוּ רִאשׁוֹנִים לֹא תַּסִּיג' והלא דבר זה הוא מפורש בכתוב להדיה, דכתיב לֹא תַסִּיג גְּבוּל רֵעֲךָ אֲשֶׁר גָּבְלוּ רִאשׁוֹנִים, ודי לומר כן מַאי גָּבְלוּ רִאשׁוֹנִים? אָמַר רַבִּי שְׁמוּאֵל בַּר נַחְמָנִי וכו' ונראה לי בס"ד כי פשטיה דקרא משמע דבא לומר על 'גְּבוּל ' שיש בֵּין קַרְקַע שֶׁלְּךָ לְבֵין קַרְקַע רֵעֲךָ 'לֹא תַּסִּיג' אלא תהיה עושה כפי שיעור שֶׁגָּבְלוּ הָרִאשׁוֹנִים, ולפי זה נפקא מינה אם עוסק בקרקעותיו בלבד, דאין צריך לעשות הרחקה על פי הגבול שגבלו הראשונים מאחר דהכל שלו, אדם רשאי בשלו ואף על פי שהוא מכחיש באלו הנטיעות לנטיעות אחרים, ולא בא הכתוב להזהירו אלא רק על אשר בינו לבין רעהו. אך באמת הש"ס מפרש שהכתוב בא להזהירו גם על קַרְקְעוֹתָיו, והכי קאמר לֹא תַסִּיג גְּבוּל רֵעֲךָ, כלומר גְּבוּל שֶׁגָּבְלוּ רֵעֲךָ הם הָרִאשׁוֹנִים שהיו גם כן בני אדם כמותך, שלא היו נביאים ולא עשו גבול ההרחקה בנבואה או ברוח הקודש, אלא רק עשו מדעתם וחכמתם אַל תַסִּיג, וחזר ופירש הכתוב מה הוא גבול רעך, ואמר זה הוא הגבול שֶׁגָּבְלוּ הָרִאשׁוֹנִים, ולפי זה הכתוב איירי גם בקרקעות של האדם שכולו שלו שגם כן מזהירו לעשות גבול ההרחקה שגבלו הראשונים, ולכן הביא הש"ס תחלה ראש הפסוק בלבד שהוא אַל תַסִּיג גְּבוּל רֵעֲךָ, וקאמר עליה גְּבוּל שֶׁגָּבְלוּ הָרִאשׁוֹנִים לֹא תַסִּיג, רצונו לומר רעך קאי על הראשונים שחידשו זה הגבול. ונראה לי דקרו להו רִאשׁוֹנִים בשביל שהיו קודם מתן תורה, וקא משמע לן אף על פי שחדשו דבר זה מדעתם וחכמתם צריך לשמוע להם.

Daf 85b



Daf 86a

מִנַּיִן שֶׁקּוֹשְׁרִין לָשׁוֹן שֶׁל זְהוֹרִית בְּרֹאשׁ שָׂעִיר הַמִּשְׁתַּלֵּחַ?. יש להקשות איך יליף דבר זה מן פסוק זה, ונראה לי כי הם היו תולין לשון של זהורית בפתחו של היכל והיה מלבין, ועל זה שואל התנא מנין שקושרין גם בשעיר המשתלח, ועל זה יליף מן הכתוב דכתיב כשנים לשון רבים, והוה ליה למימר כשני אלא ודאי תרי שני איכא, דמלבד של היכל קושר אחר כך בשעיר גם כן, והא דלא שאל על של היכל מנין שתולין אף על גב דקושרין בראש השעיר, כי זה מן הסברה הוא דעדיף לתלותו בפתח היכל כדי שכל ישראל יראו אותו וישמחו, מה שאין כן בראש השעיר אין רואה אותו אלא האיש המוליכו בלבד:
מֹשֶׁה, בְּהַשְׁכָּמָה עָלָה וּבְהַשְׁכָּמָה יָרַד. נראה לי בס"ד טעם לזה, כי משה רבינו ע"ה היה מן החסדים בסוד (שמות ב, ב) וַתֵּרֶא אֹתוֹ כִּי טוֹב הוּא, ולזה אמר כִּי מִן הַמַּיִם מְשִׁיתִהוּ (שמות ב, י) שה"ס [שהוא סוד] החסדים כמו שכתב רבינו האר"י ז"ל, ולכן בְּהַשְׁכָּמָה שהוא זמן שליטת החסד עָלָה וּבְהַשְׁכָּמָה יָרַד. או יובן בס"ד על פי מה שנאמר באדרא רבא, משה לא פסיק טעמא בגווייהו כי קדמאה שלים, בתראה שלים, דמיומא דאתייליד שלים הוה עיין שם. והכונה כי מיום שנולד התחיל לקבל מוחין דגדלות, מה שאין כן שאר צדיקים בתחלה מקבלים מוחין דקטנות, ולכן בְּהַשְׁכָּמָה עָלָה וּבְהַשְׁכָּמָה יָרַד כי השכמה בבקר מורה על גדלות, והוא ראשו וסופו בגדלות, ולכן תמצא בשבעה באדר נולד ובשבעה באדר נפטר, להורות ששוה תחילתו עם סופו, ושבעה בחודש הוא מלוי הלבנה שהוא זמן ברכה שלה.

Daf 86b

דְכוּלֵי עָלְמָא, בְּשַׁבָּת נִתְּנָה תּוֹרָה לְיִשְׂרָאֵל. נראה לי בס"ד, לכך אמרו רבותינו ז"ל (שבת קטז) וַיְהִי בִּנְסֹעַ הָאָרֹן (במדבר י, לה) ספר בפני עצמו שבזה תהיה התורה 'שבעה ספרים' שעל זה דרשו פסוק (משלי ט, א) חָצְבָה עַמּוּדֶיהָ שִׁבְעָה, ומאחר שהיא 'שבעה ספרים' נתנה בשבת שהוא יום השביעי. ולכן דרשו בתיקונים בְּרֵאשִׁית 'יָרֵא שַׁבָּת' שבו נתנה תורה. גם נבחר יום השביעי למתן תורה, כי מספר השבעה במספר הקדמיי [כלומר א+ב+ג+... ז = 28] הוא מספר כ"ח שבו האדם מוסיף כח בקדושה, ובזה פרשתי (דברים ח, יח) וְזָכַרְתָּ אֶת הֳ' אֱלֹהֶיךָ כִּי הוּא הַנֹּתֵן לְךָ כֹּחַ לַעֲשׂוֹת חָיִל, שלא נתנו שבתות אלא לעסוק בתורה. ונמצא לפי זה התחלת ההכנה של מתן תורה היה בראש חודש, דלכולי עלמא בראש חודש (שמות יט, ב) בָּאוּ מִדְבַּר סִינָי וַיִּחַן שָׁם יִשְׂרָאֵל נֶגֶד הָהָר, והסוף קבלו התורה על ההר ביום שבת, הרי ההתחלה בראש חודש והגמר בשבת. ונראה לי בס"ד טעם לזה על פי מה שכתב הרב מוהר"י ענתבי ז"ל [חכם יעקב ענתבי שהיה ראש קהילת דמשק] בספר נאוה תהלה, שכתוב (בספר שערי גן עדן דף עג) על פסוק (תהלים מה, ב) רָחַשׁ לִבִּי דָּבָר טוֹב, שיש שם קדוש ונורא שמו 'רח"ש' והוא מגרש החיצונים, וצריך לכוין בו בסופי תורה (שמות ל, לה) מְמֻלָּ ח טָהוֹ ר קֹדֶ שׁ בכל יום, והוא טוב ומסוגל לזכירה עיין שם. וכתב עוד מספר מקור השמות ששם 'רח"ש' עם שם 'תמ"ף' מסרו יעקב אבינו ע"ה לבניו בשעת פטירתו, כדי להזכירו בעת צרה ויושעו עיין שם. ובזה מובן הטעם בקבלת התורה שהתחלתה היתה בראש חודש והגמר בשבת, כי ראשי תיבות ר אש ח דש ש בת הוא 'רח"ש' שהוא אותיות שם הקדוש הנזכר, וישראל בקבלת התורה היו צריכים להשפעת שם הנזכר כדי לגרש החיצונים מעליהם, וגם כדי שיהיה להם זכירה גדולה בתורה. ובזה פרשתי בס"ד טעם נכון למה שנאמר בפנחס (במדבר כו, מו) וְשֵׁם בַּת אָשֵׁר שָׂרַח, ויש להקשות למה פרט אותה דוקא? ועוד הוה ליה למימר 'וּבַּת אָשֵׁר שָׂרַח'? ובזה מובן שהיא זכתה זכיה גדולה להקרא 'שָׂרַח ' שהוא אותיות שם הקדוש הנזכר, ולכן חלק לה הכתוב כבוד שהוא אותיות שם הקדוש הנזכר, ולכן חלק לה הכתוב כבוד מצד שמה לפרוט אותה בפני עצמה, ולזה אמר 'וְשֵׁם' פירוש תדוק בשמא! ובזה פרשתי טעם בדברי המדרש (דברים רבה יא, ז) בענין ארונו של יוסף הצדיק ע"ה בעת שבקשו משה רבינו ע"ה ולא מצאה פגעה בו 'סגולה' וכו', ומפורש כי היא היתה שרח בת אשר, וצריך לפרש למה מכנה את שרח בשם 'סגולה'? ובזה ניחא כי שמה הוא 'סגולה' לענין זכירה ולענין גירוש החיצונים כאמור, והיה דרכן של חכמינו ז"ל לכוין בשם הקדוש הרמוז בשמה לכך קרו אותה בשם 'סגולה'.

Daf 87a

וּפֵרַשׁ מִן הָאִשָּׁה, מַאי דָּרַשׁ? נָשָׂא קַל־וָחֹמֶר בְּעַצְמוֹ. יש להקשות והלא מוכח כי דיבור (דברים ה, כז) וְאַתָּה פֹּה אמר לו תיכף עם דיבור (דברים ה, כו) שׁוּבוּ, ואם כן על איזה זמן קאמר שפירש משום קל וחומר, אם על קודם מתן תורה איך דריש קל וחומר כיון שלא אמר לו עדיין דיבור (שמות יט, טו) אַל תִּגְּשׁוּ, ואחר שאמר לו דבור זה הנה גם לישראל לא התיר התשמיש אלא רק בשעה שאסרו עליו באומרו וְאַתָּה פֹּה? ועוד למאן דאמר (זבחים דף קטז) יתרו אחר מתן תורה בא אם כן אשתו לא היתה אצלו כדי שיפרוש ממנה? ונראה לי בס"ד, למאן דאמר יתרו קודם מתן תורה בא, מוכרח לומר שמשה רבינו ע"ה ראה ברוח הקודש שעתיד הקב"ה לצוות לישראל (שמות יט, טו) אַל תִּגְּשׁוּ אֶל אִשָּׁה, וכיון דידע זה ברוח הקודש אז הסכים בדעתו על עצמו מכח קל וחומר שיפרוש לגמרי, ותיכף עשה מחיצה באהל שלו בינו לבינה, וגם ודאי אמר לה בפירוש שאסור לו לשמש עמה, ואפילו למאן דאמר אחר מתן תורה בא גם כן אתי שפיר, כי קודם מתן תורה כשראה ברוח הקודש שעתיד לצוות לישראל אַל תִּגְּשׁוּ, אז הסכים על עצמו לפרוש כשתבא אשתו אליו. ומה שאמר עָשָׂה מִדַּעְתּוֹ משום שאר דברים נקיט האי לישנא. ושוב ראיתי בתוספות יבמות (דף סב בד"ה אמור) שהקשו כמו קושיא דידן, אך לא ידעתי אמאי לא הקשו הקושיא על מה שאמר 'מַאי דָּרַשׁ' כאשר תפסתי אנא עבדא? ולפי דבריהם שכתבו שנתן לה גט או עשה לה אהל בפני עצמה אינו מתיישב הספרי דקאמר אהרן ומרים ידעו בדבר הזה מכח דברי צפורה, וגט או אהל בפני עצמה קלא אית לה, ובודאי היו שומעין ויודעין אחיו ואחותו? והנה על פי המאמר כאן דְנָשָׂא קַל־וָחֹמֶר, נראה בס"ד לומר טעם על אשר התפלל על מרים בשם 'אֵל' דכתיב (במדבר יב, יג) אֵל נָא רְפָא נָא לָהּ, דידוע די"ג מדות שהתורה נדרשת בהם דנקיט רבי ישמעאל בברייתא, הם כנגד י"ג מדות רחמים של אֵל רַחוּם וְחַנּוּן, ומדה הראשונה שהיא קַל וָחֹמֶר היא כנגד מדת שם 'אֵל' ומאחר דמרים לא נשאה קל וחומר דדריש משה רבינו ע"ה גבי אשה, חטאה בזה למדת שם 'אֵל' ולכך בקש ממדת שם 'אֵל' בעצמו לרחם עליהם ולרפאות אותה.
הוֹסִיף יוֹם אֶחָד מִדַּעְתּוֹ. נראה לי בס"ד הקב"ה אמר לו ב' ימים כנגד חו"ב [חכמה ובינה], אֶלֶף חָכְמָה אֶלֶף בִּינָה, ומשה רבינו ע"ה הוֹסִיף יוֹם אֶחָד כנגד הַדַּעַת גם כן, מפני כי הוא שרשו בְּדַעַת כידוע. ולזה אמר הוֹסִיף יוֹם אֶחָד 'מִדַּעְתּוֹ' דייקא. או יובן בס"ד הקב"ה אמר לו ב' ימים שהם כ"ד שעות וכ"ד שעות, והם כנגד שני שלישי החסד שנתנום לרחל בסוד (ישעיהו נד, יב) וְשַׂמְתִּי כַּדְכֹד שִׁמְשֹׁתַיִךְ, ומשה רבינו ע"ה רצה בחסד שלם, וְהוֹסִיף יוֹם אֶחָד אחד כנגד כ"ד הנשאר בתפארת גם כן, ואז נתקיים (משלי לא, כו) פִּיהָ פָּתְחָה בְחָכְמָה וְתוֹרַת חֶסֶד עַל לְשׁוֹנָהּ, כלומר נעשה חסד שלם שהוא ג' פעמים כ"ד כנגד ג' ימים. ובזה יובן בס"ד (תהלים מח, כ) בָּרוּךְ אֲדֹנָי יוֹם יוֹם יַעֲמָס לָנוּ הָאֵל יְשׁוּעָתֵנוּ סֶלָה, רצונו לומר תחלה יוֹם יוֹם יַעֲמָס לָנוּ שהם ב' ימים, ולסוף הָאֵל יְשׁוּעָתֵנוּ סֶלָה, שהסכים עם משה רבינו ע"ה להוסיף יום אחד להשלים החסד: נמצא ולפי דברי הברייתא 'שְׁלֹשָׁה דְּבָרִים עָשָׂה מֹשֶׁה מִדַּעְתּוֹ, וְהִסְכִּים הַקָּדוֹשׁ בָּרוּךְ הוּא עִמּוֹ' ונראה לי שזכה שיסכים עמו בכל השלשה הנזכרים שעשה מדעתו, כי הוא זכה אל הַדַּעַת שהוא קו אמצעי דכולל חו"ב [חכמה ובינה], לכך זכה שיסכים עמו בכל השלשה שעשה מדעתו. ונראה לי בס"ד ראשי תיבות שלשה אלו הם שפ"ה [ ה וֹסִיף יוֹם אֶחָד, פֵ רַשׁ מִן הָאִשָּׁה, שִׁ בֵּר אֶת הַלּוּחוֹת], ומשה רבינו ע"ה היה לו אות בשפה שלו שהוא נביא אמת, מפני כי בטבע אינו יכול לומר בומ"ף שהם בשפתים כמצטרך, ועם כל זה היה מוציא אותם כראוי בדרך נס, לכך בשלשה דברים שהם ראשי תיבות שָׂפָה גם כן נתאמת שהוא אמיתי.
מַאי דָּרַשׁ? "הַיּוֹם וּמָחָר" הַיּוֹם כְּמָחָר, מַה לְּמָחָר, לֵילוֹ עִמּוֹ, אַף הַיּוֹם, לֵילוֹ עִמּוֹ. יש להקשות מנא לן למדרש הכי? ונראה לי בס"ד משום דהוה ליה למימר 'וְקִדַּשְׁתֶּם יוֹמָיִם' כמו שנאמר (הושע ו, ב) יְחַיֵּנוּ מִיֹּמָיִם, וכן יוֹמָיִם אֶעֱזְבֶךָ, ולמה נקיט ב' תיבות 'הַיּוֹם וּמָחָר' אלא ודאי למדרש הַיּוֹם כְּמָחָר.
וּכְתִיב בַּתְרֵיהּ: (דברים ה, כח) "וְאַתָּה פֹּה עֲמֹד עִמָּדִי". נראה לי בס"ד אמר לו תיבת 'פֹּה' לרמוז לו הטעם מה שהותר לו לפרוש מן האשה, מפני שיש לו כח לברא נפשות לגרים על ידי הַפֶּה שלו ואין צריך לעסוק בפריה ורביה בזווג אשתו. וזה שאמר וְאַתָּה פֹּה רצונו לומר יש לך כח בפה שתוכל לעשות בו פריה ורביה, לכן עֲמֹד עִמָּדִי ואין אתה צריך להזדווג עם אשתך. גם אמר לו עֲמֹד עִמָּדִי דידוע שיש לאות ה' צורת 'דו' וצורת 'די' והנה אות ה"א נמצאת בסוף שמו של מש ה רבינו ע"ה, ואם לא היה פורש מן האשה הנה היא אצלו כצורת ד"ו המורה על זווג שני גופים, כמו שאמרו טָב לְמֵיתַב טַן 'דּוּ' אך כיון שפירש מן האשה הנה היא אצלו כצורת די המורה על פרישות, לומר 'די' לך בזווג תחתון שהיה לך קודם ואינך צריך להזדווג עתה בזווג תחתון של שני גופים. ולזה אמר עֲמֹד עִמָּדִי חלק התיבה לשתים וקרי בה 'עם די'. גם יש לומר וְאַתָּה פֹּה ראשי תיבות פ ריש ה אשה עֲמֹד עִמָּדִי. ומה שהקשה הרי"ף ז"ל דילמא הא דאמר לו עֲמֹד עִמָּדִי הוא לפי שעה, לפי שצריך לעלות לקבל הלוחות ומנא לן דהסכים על פרישותו לגמרי? ונראה לי בס"ד מאחר דמצינו שהוצרך להתיר לישראל בפירוש, כמו שנאמר (דברים ה, כו) שׁוּבוּ לָכֶם והוא לא נכנס בהיתר זה כי אמר לו עֲמֹד עִמָּדִי, אם היה דבר זה לפי שעה היה צריך שיתיר לו גם כן בפירוש אחר זה.
וְאִית דְּאַמְרֵי: (במדבר יב, ח) "פֶּה אֶל פֶּה אֲדַבֶּר בּוֹ". יש להקשות מהיכא משמע דהסכים בפרישותו? ונראה לי בס"ד כי הם כל טענתם בערעור שלהם הוא ממה שאמר (במדבר יב, ב) הֲלֹא גַּם בָּנוּ דִבֵּר, שאנחנו לא פרשנו ועודנו נביאים, ובדבור זה סתר טענתם כי אמר להם פֶּה אֶל פֶּה אֲדַבֶּר בּוֹ דשכינה מדברת מתוך גרונו, ונמצא הם אין להם דמיון אליו בנבואה דאין להם ענין זה, וכיון דסתר טענתם משמע דהסכים עמו.
וּמְנָא לָן דְּהִסְכִּים הַקָּדוֹשׁ בָּרוּךְ הוּא עַל יָדוֹ? שֶׁנֶּאֱמַר: "אֲשֶׁר שִׁבַּרְתָּ", וְאָמַר רֵישׁ לָקִישׁ: יִישַׁר כֹּחֲךָ שֶׁשִּׁבַּרְתָּ. נראה דריש נמי אֲשֶׁר עם הכולל שֶׁבֶר, שאמר לו אֲשֶׁר לשון 'אֹשֶׁר' על השבר שעשה, וידוע שמשה רבינו ע"ה הוא בסוד החסדים, ונראה עתה נעשה 'דין' לשבר הלוחות אך באמת זה 'חסד' שבזה הציל את ישראל! וידוע דאור ישר הוא חסד, ואור חוזר דין, ולזה אמר יִישַׁר כֹּחֲךָ שאתה עודך בחסד אור ישר אף על פי שֶׁשִּׁבַּרְתָּ אֶת הַלּוּחוֹת. ונראה לי יִ ישַׁר כֹּ חֲךָ שֶׁ שִּׁבַּרְתָּ סופי תיבות כת"ר, שעל ידי זה זכה לכתרים של ישראל שלקחם.
רַבִּי אוֹמֵר: בִּתְחִלָּה פֵּרַשׁ עָנְשָׁהּ, דִּכְתִיב: "וַיָּשֶׁב מֹשֶׁה", דְּבָרִים שֶׁמְּשַׁבְּבִין דַּעְתּוֹ שֶׁל אָדָם. וְלִבְסוֹף פֵּרַשׁ מַתַּן שְׂכָרָהּ. נראה לי בס"ד טעמא דרבי מאחר דהתורה קיומו של עולם, כמו שנאמר (ירמיהו לג, כה) אִם לֹא בְרִיתִי יוֹמָם וָלָיְלָה חֻקּוֹת שָׁמַיִם וָאָרֶץ לֹא שָׂמְתִּי לכך נהג עמהם כבריתו של עולם, דברישא חשוכה, והדר נהורא, והחשך הוא סטרא דדינא, והאור סטרא דרחמי, לכך תחלה פֵּרַשׁ עָנְשָׁהּ מצד הדין, ואחר כך שְׂכָרָהּ מצד הרחמים, אבל האיכא דאמרי סבירא ליה נהג עמהם כאדם הראשון, שתחלה ראה יום שהוא חסד ואור, ואחר כך ראה לילה שהוא גבורה וחשך. אי נמי נראה לי בס"ד טעמיה דרבי על דרך מה שכתב מהרש"א דבאותיות מצוה יש אותיות הוי"ה, כי מ"צ בא"ת ב"ש הוא י"ה, וידוע מה שאמרו בזוהר הקדוש דהלאוין הם גבורות מושרים באותיות 'יה' והעשין שה"ס [שהוא סוד] חסדים מושרשים באותיות 'וה' נמצא בשם המצוה עצמה נרמזו הגבורות שהם הלאוין קודם החסדים שהם העשין כי אלו ב 'מץ' ואלו ב 'וה'. ולכן סבירא ליה תחלה הגיד עונש העובר על המצוה של תורה שהוא בא מצד הגבורה, ואחר כך הגיד שכר המצוה שהוא מצד החסד, אך הא"ד סבירא ליה תחלה מתן שכרה ואחר כך עונשה, כפי סדר המדות למעלה שמדת החסד היא קודם מדת הגבורה זה ימין וזה שמאל, אי נמי נראה לי בס"ד מר אמר חדא ומר אמר חדא ולא פליגי, דרבי קאי על אנשים שדעתם סובל, ואיכא דאמרי קאי על הנשים שאין דעתם סובל לכך הגיד להם השכר קודם. אי נמי רבי קאי על מצות שבין אדם לחבירו שאין האדם חרד עליהם כל כך וקלים בעיניו, לכך הפחידם תחלה בעונשין שידעו חומר העון, והאיכא דאמרי איירי בדברים שבין אדם למקום דחמורים הם בעיני האדם, ולזה הגיד השכר תחלה שבזה יתפעלו יותר בקיומם.

Daf 87b



Daf 88a

בְּרִיךְ רַחֲמָנָא, דִּיהַב אוֹרְיָן תְּלִיתָאִי. נראה לי בס"ד, שנתנה לנו מן הבריאה שהיא משולשת בשלש עולמות בי"ע [בריאה,יצירה, עשיה], גם נתנה מימין דכתיב (דברים לג, ג) מִימִינוֹ אֵשׁ דָּת לָמוֹ, ונקודת החסד הוא 'סֶגוֹל' שהוא משלש נקודות, ולכן נקראת תוֹרַת חֶסֶד דכתיב (משלי לא, כו) וְתוֹרַת חֶסֶד עַל לְשׁוֹנָהּ, ויש בה 'מצות חוקים ומשפטים' שהם ג' מינים. וְעַם תְּלִיתָאִי שיצאו מן שלשה אבות שהם סוד ג' קוין, וגם שמשולשים בשלשה שמות שהם 'ישראל יעקב ישורון' ומבורכים בשלשה פסוקים יְ בָרֶכְךָ יָ אֵר יִ שָּׂא שמתחילין בשלשה יודי"ן כנגד ג' שמותם הנז', ויש להם נר"ן [נפש, רוח, נשמה], וקרוים 'אָדָם' [45] שהוא ג' פעמים 'יה' [15]. ואמר בְּיַד תְּלִיתָאִי הוא משה רבינו ע"ה, דמלבד שהיה שלישי בלידה היה גם כן גלגול שלישי שהם ה בל ש ת מ שה, וזכה לנשמה דאצילות שהיא שלישי לנפש ורוח, וגם חייו משולשים שהם ג' פעמים מ', וגם שמו משולש באותיות, וגם במספר [משה=345] שהוא ג' פעמים 'חזק' [115] כידוע. וּבְּיוֹם תְּלִיתָאִי היא שבת קודש המשולש בשלש סעודות, ונאמר בו ג' פעמים 'היום' וכניסתו הוא בשלש שהם 'קדוש ונר ושולחן'.
מְלַמֵּד, שֶׁכָּפָה הַקָּדוֹשׁ בָּרוּךְ הוּא עֲלֵיהֶם אֶת הָהָר כְּגִיגִית. יש להקשות למה עשאו 'כְְּגִיגִית' שחפרו ועשה בו בית קיבול כמו גִיגִית, ודי להניחו כמו שהוא למעלה מראשיהם? ואם כדי שלא יברחו וינוסו מתחתיו, מי זה יברח מיד ה'? שאם יצאו מתחתיו גם ההר ילך על גבי ראשיהם! ועוד יש כאן קושיא ידועה הלא הם קבלו ברצון לב את התורה שהקדמו נעשה לנשמע? ועוד יש להקשות אומרו שָׁם תְּהֵא קְבוּרַתְכֶם, והוה ליה למימר 'כַּאן' דהא עומדים תחת ההר? ונראה לי בס"ד כי הם קבלו תורה שבכתב כפי מה שיגידו המקראות כמו הקראין דאזלי בתר פשט המקרא, ולא היו רוצין לקבל תורה שבעל פה אשר בכל תיבה ותיבה של המקרא תולה בה תלי תלים של הלכות, ולכך אמרו 'נַעֲשֶׂה וְנִשְׁמָע' רצונו לומר נַעֲשֶׂה כפי אשר נִשְׁמָע מן פשט המקראות. והוא יתברך כָּפָה אותם על תורה שבעל פה, ולכן עשה את הָהָר לעיניהם חפור בתוכו כמו 'גִיגִית' לרמוז להם שכל תיבה ותיבה של המקרא היא כמו גיגית שיש לה בית קיבול ומטילים לתוכה יין אשר תכיל אלף אלפים טיפות יין בקרבה, ועל מנת כן אתם חייבים לקבל את תורה שבכתב. וידוע כי המאמין בדרשות של תורה שבעל פה ורמזים אשר בזה הוא מבין דבר מתוך דבר ומוציא הלכה מתוך הלכה, הנה זה הוא 'בן עולם הבא' שהיא סוד בינה, יען כי משמעות בינה הוא כך שיבינו דבר מתוך דבר, מה שאין כן מי שאינו מודה בכך הרי זה אין לו חלק לעולם הבא! ומפורש בדברי רבינו האר"י ז"ל על מה שנאמר 'אין לו חלק לעולם הבא' היינו שישאר במלכות שהיא סוד העשיה. וזה שאמר כָּפָה הָהָר כְּגִיגִית שיש לה בית קבול, לרמוז על תורה שבעל פה שעושה לכל תיבה בית קבול שתכיל בקרבה כמה אלפים הלכות שבזאת תהיה עיקר קבלת התורה, ואמר להם אִם אַתֶּם מְקַבְּלִים הַתּוֹרָה, הידיעה היא תורה שבעל פה שעליה נאמר (איוב יא, ט) וּרְחָבָה מִנִּי יָם, מוּטָב, אִם לָאו, שָׁם, במלכות הנקראת 'שם' שה"ס [שהוא סוד] עשיה, בסוד (שמואל ב' ח, יג) וַיַּעַשׂ דָּוִד שֵׁם תִּהְיֶה קְבוּרַתְכֶם, כלומר מקום שלכם שלא תזכו לעולם הבא שה"ס בינה, אלא תשארו במלכות שנקראת 'שם'.
קִיְּמוּ מַה שֶּׁקִּבְּלוּ כְּבָר. כבר פירוש אחר צליבת הָמָן וגדולת מָרְדֳּכַי חזרו וקיימו קבלת התורה מחדש, דאם עשו זה הקבלה קודם צליבת המן אחר שנודע להם הגזירה, נמצא גם בקבלה זו אנוסין הם שעשו כן לבטל הגזירה.
מַאי דִּכְתִיב: (תהלים עו, ט) "מִשָּׁמַיִם הִשְׁמַעְתָּ דִּין, אֶרֶץ יָרְאָה וְשָׁקָטָה" וְכוּ'. נראה לי בס"ד דין קאי על תורה שבעל פה, שיש בה ד' חלקים שהם פרד"ס [פשט, רמז, דרש, סוד], ובכל חלק יש בו שמונה דרגין שהם 'כשר ופסול, אסור ומותר, חייב וזכאי, טמא וטהור' הרי מספר 'לֵב' [32], והאדם צריך לעסוק בכל הנזכר 'לִלְמֹד וּלְלַמֵּד' הרי נעשה ס"ד כמנין 'דִּין' [64], ובתחלה אמרו ישראל (שמות כד, ז) כֹּל אֲשֶׁר דִּבֶּר הֳ' נַעֲשֶׂה, ולא אמרו 'נִשְׁמָע' דקאי על תורה שבעל פה שהיא תלויה בשמיעה, דאי אתה רשאי ללמדה בכתב, ולכן אֶרֶץ יָרְאָה כי היא כנגד תורה שבעל פה שנקראת 'דִּין' כאמור, ועיקר קיומה הוא עליה, ואחר כך כשאמרו ישראל 'נַעֲשֶׂה וְנִשְׁמָע' שָׁקָטָה. או יובן חלק המעשה נקרא דִּין ונרמז באותיות דין דשם 'א דני' וחלק הלימוד נקרא אלף לשון (איוב לג, לג) אֲאַלֶּפְךָ חָכְמָה, ונרמז באות א' דשם 'א דני' וידוע כי אות א' דשם אדני הוא הממתק אותיות דין, שבלתי א' הוא דין קשה כנודע מסוד 'נער [320] ונערה [325] ' שה"ס [שהוא סוד] ש"ך [320] ושכ"ה [325], ולכן בתחלה כשאמרו כֹּל אֲשֶׁר דִּבֶּר הֳ' נַעֲשֶׂה שהוא חלק המעשה ולא אמרו 'נִשְׁמָע' שהוא חלק התלמוד הרמוז באלף, יָרְאָה כי באותיות דין לבדם אי אפשר להתקיים, אבל אחר כך כשאמרו נעשה ונשמע שקבלו התלמוד והמעשה שבזה נעשה שם 'אדני' שלם אז שָׁקָטָה.
בָּאוּ שִׁשִּׁים רִבּוֹא שֶׁל מַלְאֲכֵי הַשָּׁרֵת, לְכָל אֶחָד וְאֶחָד מִיִּשְׁרָאֵל קָשְׁרוּ לוֹ שְׁנֵי כְּתָרִים. יש להקשות למה בהנחת הכתרים הספיק מלאך אחד לשני כתרים, ובנטילתם הוצרך לכל כתר מלאך אחד? ונראה לי בס"ד כי בהנחתם הביאום מלאכי השרת שהם מסטרא דימינא, וכל ימין כחו חזק שיוכל מלאך אחד לסבול שני כתרים בידו, אבל בנטילה שהוא מלאך אחד לסבול שני כתרים בידו, אבל בנטילה שהוא ענין דין נטלום מלאכים מסטרא דשמאלה, וזה המלאך אין לו כח לסבול ב' כתרים בידו. ועוד נראה לי בס"ד מלאך הטוב גם שמאל שלו היא חסד, לכך אחז ב' כתרים בשתי ידיו, אבל מלאך הדין אין פועל דין בימינו אלא רק בשמאלו, לכך נטל כתר אחד בשמאלו דוקא. או יובן בס"ד דאמרו רבותינו ז"ל בחטא העגל נפגם הכתר שהוא כנגד 'נַעֲשֶׂה' בלבד, אבל כתר שכנגד 'נִשְׁמָע' לא נפגם, לכך נאמר שְׁמַע יִשְׂרָאֵל כל יום, שנשתמשו בלשון נשמע וכנזכר במדרש, ועיין שלמי ציבור. והנה ידוע דאין מלאך אחד עושה שתי שליחות, ולכן בהנחת הכתרים אף על פי שהם שני כתרים נחשבים לאחד כי אין נפרד ביניהם, והספיק לשניהם מלאך אחד שזה נחשב שליחות אחת, אך בנטילתם שכבר נפגם כתר שכנגד נעשה, אז נעשה הפרש בין שני הכתרים ולא נחשבו דבר אחד, ולכן גם השליחות נפרדה שאין מלאך אחד עושה שתי שלחיות, וצריך השתא לכל כתר מלאך אחד. וכתבו התוספות הכתרים של הוֹד היו, והנה הוֹד עם האותיות עולה י"ח [18], וב' פעמים י"ח עולה מספר אֹהֶל [36], לכך כתיב (שמות לג, ז) וּמֹשֶׁה יִקַּח אֶת הָאֹהֶל, גם נקראים שִׂמְחַת עוֹלָם כי הכתרים באו להם מכח חכמה היא התורה, וב' פעמים חָכְמָה [73] עולה מספר עוֹלָם [146], ולזה אומר (ישעיהו לה, י) וְשִׂמְחַת עוֹלָם עַל רֹאשָׁם, והמאמר הזה שאמר בְּשָׁעָה שֶׁהִקְדִּימוּ וכו' פרשתי בס"ד בדרוש שבת כלה של שנת תרנ"א פירוש נכון בעוזה"י.
בְּחוֹרֵב טָעֲנוּ, בְּחוֹרֵב פָּרְקוּ. נראה לי בס"ד בשם חוֹרֵב נרמזו הטעינה והפריקה, כי 'חוֹרֵב' אותית 'חִבּוּר' וזו היא הטעינה שנתחבר אור הכתר הרוחני עם הגוף הגשמי, וגם חורב אותיות 'בּוֹרֵחַ' וזו היא הפריקה, שהיה אור הכתר בורח מאתם ומסתלק מהם.
יָצְתָה בַּת־קוֹל וְאָמְרָה לָהֶם: מִי גִלָּה לְבָנַי רָז זֶה, שֶׁמַּלְאֲכֵי הַשָּׁרֵת מִשְׁתַּמְּשִׁין בּוֹ?. יש להקשות למי שואלת בת קול והלא לו יתברך גלוי? ונראה לי בס"ד דאין זה לשון שאלה אלא הוא הודעה, דמודיע בזה מעלת ישראל להצילם מטענת המלאכים מדין 'בן המצר' [דינא ד'בר מצרא' דהיינו חכמים תקנו שתהיה למצרן (השכן) זכות קדימה בקניית שדה העומדת למכירה בצד שדהו], כי יש בזה ב' טענות חדא כי התורה היא מן הבריאה שה"ס [שהוא סוד] בינה לכך התחילה בבי"ת [ בְּ רֵאשִׁית], ונשמות ישראל היא גם כן מן הבריאה, בסוד בָּרוּךְ אֱלהֵינוּ שֶׁבְּרָאָנוּ לִכְבוֹדוֹ וכו', אבל המלאכים הם מיצירה. ונמצא מצד נשמתינו אנחנו קרובים ומצרנים והמלאכים רחוקים. וטענה הב' היא שֶׁיִשְׂרָאֵל נִּקְרְאוּ בָנִים לַמָּקוֹם (אבות ג, יד), ובכן לא שייך דין 'בן המצר'. ולזה אמר מִי גִלָּה לְבָנַי רָז זֶה, דהבינה שנקראת 'מִי' היא גילתה לְבָנַי רָז זֶה! ובזה נתפרשו ב' טענות הנז' דאיך זכו שנגלה להם על ידי הבינה רָז זֶה? אלא הטעם מפני שנשמות שלהם הם מבריאה שה"ס בינה הנקראת 'מִי' ולכן הם הקרובים ליקח התורה שהיא מבריאה, ועוד הם 'בָנַי' ובבן ליכא טענת בן המצר.
לָמָּה נִמְשְׁלוּ יִשְׂרָאֵל לְתַפּוּחַ?. הקשו התוספות ז"ל והלא התפוח הוא משל להקב"ה דכתיב (שיר השירים ב, ג) כְּתַפּוּחַ בַּעֲצֵי הַיַּעַר כֵּן דּוֹדִי בֵּין הַבָּנִים בְּצִלּוֹ חִמַּדְתִּי וְיָשַׁבְתִּי וּפִרְיוֹ מָתוֹק לְחִכִּי? ונראה לי דרב חמא מפרש הכתוב על פי הדרך שפרשתי בס"ד בסה"ק 'אֶבֶן שְׁלֹמֹה' על שיר השירים עיין שם, ואומרו פִרְיוֹ קודם לעלין פירוש כשיחנט הפרי עדיין העלין לא נגמרו כל צרכן, אבל ודאי הם יוצאין ונראין קודם חנטת הפרי ורק נגמר גידולם אחר חנטת הפרי.

Daf 88b

אַנָן דְּסַגִּינָן בִּשְׁלֵמוּתָא. נראה לי בס"ד טעם בתשובה זו לטענת המין, דידוע ישראל זכו לנר"ן [נפש רוח נשמה] דקדושה, ולכן מחשבת הלב שלהם במצוה פועלת ומשלמת חסרון המעשה, כי הנפש מעשיה היא כנגד המעשה, והרוח מיצירה כנגד הדיבור, ונשמה מבריאה כנגד מחשבת הלב. וכיון שזכו בשלימות שלשתם זכו שמחשבת לבם תשלים חסרון המעשה וכמו שכתבתי בס"ד במקום אחר בזה. אך אומות העולם לא לקחו אלא בחינת נפש בלבד מצד הקליפה, לכן מחשבה טובה שלהם אינה פועלת כלום ואין להם אלא רק מעשה. וזה שאמר אַנָן דְּסַגִּינָן בִּשְׁלֵמוּתָא שיש לנו שלימות הנר"ן, כְּתִיב בָּן (משלי יא, ג) תֻּמַּת יְשָׁרִים תַּנְחֵם, דעל ידי כך אנחנו פועלים טוב גם מצד מחשבת הלב, ולכן קבלנו בסתם כי בטוחים אנחנו מה שלא נוכל לקיים במעשה ישלים הלב, אבל הַנָךְ אִנְּשֵׁי דְּסָגָן בַּעֲלִילוּתָא, הסטרא אחרא שהיא תועבה ומעשה תעתועים, מלשון (שופטים יט, כה) וַיִּתְעַלְּלוּ בָהּ כָּל הַלַּיְלָה, אשר משם לא יש להם אלא רק נפש, כְּתִיב בְּהוּ (משלי יא, ג) וְסֶלֶף בּוֹגְדִים יְשָׁדֵּם, דאין יכולים להשלים חסרון המעשה על ידי הלב, ולכך נטה לבם למאוס בתורה ולתת כתף סוררת בקבלתה.
מַאי דִּכְתִיב: (שיר השירים ד, ט) "לִבַּבְתִּנִי אֲחֹתִי כַלָּה, לִבַּבְתִּנִי בְּאַחַת מֵעֵינַיִךְ". בִּתְחִלָּה "בְּאַחַת מֵעֵינַיִךְ", לִכְשֶׁתַּעֲשִׂי "בִּשְׁתֵּי עֵינַיִךְ". נראה לי בס"ד, דידוע מה שאמר רבינו האר"י ז"ל דהעינים הם חו"ב [חכמה ובינה] שבחכמה, והחו"ב הם בִּדְחִילוּ וּרְחִימוּ, והיינו 'חכמה יראה בינה אהבה' ולזה אמר בִּתְחִלָּה בְּאַחַת מֵעֵינַיִךְ יראה בלבד וּלִכְשֶׁתַּעֲשִׂי תתקדשי יותר ותתקרבי לקדושה שתזכי גם לאהבה. או נראה לי בס"ד התורה יש בה חלק נגלה וחלק נסתר, והעינים שהם מורין על עיני השכל שבו עוסק בתורה ורואה בה, הנה עין ימין רמז על חלק הנסתר כי הוא המיומן, ועין שמאל על חלק הנגלה, והאדם יעסוק תחלה בנגלה, ואחר שיהיה לו יסודות חזקים בלימוד הנגלה אז יעסוק בלימוד הנסתר, ואין ראוי שיעיז פניו לגשת אל לימוד הנסתר מקטנותו, וזהו כדמיון הכלה שבושה להביט בבעלה בזמן חופתה בשתי עיניה, אלא סוגרת אחת ורואה באחת, אבל אחר שנעשית לו אשה גמורה אז מבטת בו בשתי עיניה, וכן הענין בלימוד התורה הנז', וזהו לִכְשֶׁתַּעֲשִׂי יסודות חזקים בלימוד הנגלה אז תראי בִּשְׁתֵּי עֵינַיִךְ.
אָמַר עוּלָא: עֲלוּבָה כַּלָּה מְזַנָּה מִתּוֹךְ חֻפָּתָהּ. יש להקשות מה חידש עוּלָא על הידוע? ונראה לי שבא עולא להקטין אשמתם לומר היצר הרע גרם להם שאין זה חטא טבעי, כי מצד הטבע הכלה לא תזנה בתוך חופתה, שבעלה הוא עודנו חדש אצלה והוא מקושט כמלך בפניה, וכן ישראל חטאם בתוך מ' יום למתן תורה יצא מהקש הטבעי, ובודאי הם היו אנוסים בכך מצד היצר הרע שעשק אותם בזה, ולכן לא אמר 'חֲצוּפָה' כַּלָּה אלא אמר 'עֲלוּבָה' שהיא עלובה בדבר זה מאחרים אשר פתוה ואנסו אותה בפתוי שלהם שהטעו אותה בפתוים, דכן ישראל הטעה אותם השטן בכמה דברים עד שהכריחם לדבר זה, ואין זה חטא טבעי שהלב נמשך אחריו בנקל, ורמז באומרו בתוך חֻ פָּתָ הּ על פלונית שמספרה ת"ף וחיילותיה ת"ף, ונרמזו ה'תף' בתוך תיבת חֻפָּתָהּ.
"עַד שֶׁהַמֶּלֶךְ בִּמְסִבּוֹ, נִרְדִּי נָתַן רֵיחוֹ". אָמַר רַב: וַעֲדַיִן חֲבִיבוּתָא הִיא גַּבָּן, דִּכְתִיב: "נָתַן", וְלָא כְּתִיב: "הִסְרִיחַ". יש להקשות אף על פי דכתיב 'נָתַן' שהוא רצונו לומר 'עָזַב' ולא כתב 'הִסְרִיחַ' איך יהיה בזה חֲבִיבוּתָא? ועוד לשון 'עֲדַיִן' הוא מוקשה? ונראה לי בס"ד כי 'נָתַן' יש בו פירוש 'עָזַב' ויש בו עוד פירוש 'הופיע והוציא ריחו הטוב' וזהו חֲבִיבוּתָא, וזה הפירוש אפשר להתקיים אם יעשו ישראל תשובה מאהבה שבה יתהפכו הזדונות לזכיות, לזה אמר עֲדַיִן פירוש של חֲבִיבוּתָא הוא גַּבָּן.
"וּכְפַטִּישׁ יְפֹצֵץ סָלַע" מַה פַּטִּישׁ זֶה נֶחֱלָק לְכַמָּה נִיצוֹצוֹת. עיין רש"י ז"ל [מתחלק הסלע על ידו לכמה ניצוצות] ולפי דבריו נראה לי הכונה כך, דְּהַ 'סָּלַע' רמז לתורה שבכתב שהיא תיבות ואותיות הקבועים בכתב על הספר, וידוע כי האותיות נקראם 'אֲבָנִים' כנזכר בספר יצירה, והסלע הוא אבן, וְהַ 'פַּטִּישׁ' רמז לתורה שבעל פה שהיא י"ג מדות ועוד כללים רבים שהם קבלה ומסורת, ואנחנו דורשים את הדברים הכתובים בתורה שבכתב שהם מכונים בשם 'סָּלַע' על ידי אותם המדות והכללים שקבלנו בתורה שבעל פה, ועל ידי כך אנחנו עושים שבעים פנים לדברי תורה שבכתב, וזהו ממש כמו מעשה הַפַּטִּישׁ שמכה בסלע ומכוחו נחלק הסלע לכמה חלקים, כן יבא זה הכלל או המדה אשר בתורה שבעל פה המכונה בשם 'פַּטִּישׁ' ויכה בתיבה או אות מתורה שבכתב המכונה בשם 'סָּלַע' ויחלקהו לכמה עניינים שמוציא על ידי כך ממנו כמה הלכות, וכמו שאמרו רבותינו ז"ל כל קוץ וקוץ מדברי תורה יש בו תלי תלים של הלכות. והא דקאמר מַה פַּטִּישׁ זֶה נֶחֱלָק לְכַמָּה נִיצוֹצוֹת, אין הפטיש נחלק אלא הכונה על הכח היוצא מן הפטיש שנאחז בסלע ומחלקו לכמה חלקים. ועוד נראה לי בס"ד מה שדמה זה לפטיש, כי פַּטִּישׁ בהפוך אתוון פשטי, והתורה יש בה ד' חלקים שהם פרד"ס, ואנחנו לוקחים הפשט של התורה ועושים בו דרשות ורמזים, ונמצא על ידי כך הפשט יתחלק לשבעים פנים.
לָמָּה נִמְשְׁלוּ דִבְרֵי תּוֹרָה כְּנָגִיד? לוֹמַר לְךָ: מַה נָּגִיד זֶה, יֵשׁ בּוֹ לְהָמִית וּלְהַחֲיוֹת, אַף דִּבְרֵי תּוֹרָה, יֵשׁ בּוֹ לְהָמִית וּלְהַחֲיוֹת. נראה לי בס"ד ענין זה באותיות 'נָּגִ יד' כי חצי האחד הוא נ ו"ן גי מ"ל שהמלוי שני אותיות אלו המה 'מלון' והוא ענין מנוחה כמו (תהלים צא, א) בְּצֵל שַׁדַּי יִתְלוֹנָן, (תהלים כה, יג) נַפְשׁוֹ בְּטוֹב תָּלִין, ולכן בית האורחים נקרא מלון על שם המנוחה שנחים שם, ולכן השינה נקראת 'לינה' וכנזכר בספר השרש, נמצא שני אותיות נו"ן גימ"ל של 'נָּגִיד' יש בהם ענין של חיים, כי המנוחה היא החיים כידוע, ובשני אותיות י ו"ד ד ל"ת של 'נָּגִ יד' יש אותיות 'דַּלּוּת' שהוא ענין המיתה, כי העני חשוב כמת, נמצא בשם 'נָּגִיד' יש בו רמז להמית ולהחיות.
לַמַּיְמִינִים בָּהּ, סַמָא דְּחַיֵּי, לַמַּשְׂמְאִילִים בָּהּ, סַמָא דְּמוֹתָא. נראה לי בס"ד שהתורה נקראת 'עֹז' כמו שנאמר (תהלים כט, יא) הֳ' עֹז לְעַמּוֹ יִתֵּן, וּלַמַּיְמִינִים בָּהּ נקרא השם עֹז שלה מימין לשמאל ביושר שהוא לשון 'חַיִּים' כי החיים הם 'עֹז' לאדם, וּלַמַּשְׂמְאִילִים בָּהּ נקרא השם עֹז שלה להם משמאל לימין 'זע' שהוא ענין 'מִיתָה', כי במות זע האדם מחרב מלאך המות ונח נפשיה. או יובן בס"ד על פי מה שכתב הרב ברכת טוב ז"ל (בליקוטים דף יח, ע"ד) כי סנדלפו"ן ה"ס [הוא סוד] היצירה, ומט"ט סוד העשיה, ואכתריא"ל סוד הבריאה, וז"ס מה שאמרו רבותינו ז"ל (חגיגה ט:) אינו דומה שונה פרקו מאה לשונה מאה ואחד, שנתבאר בס"ה הקטנים פרשת ויקרא דכל מלאך חקוק במצחו אות ראשון דשמו שהוא עיקר השם, והשונה מאה אין בידו אלא אותיות מ"ס ד מ ט"ט ו ס נדלפו"ן, אבל שונה מאה ואחד יש לו גם כנגד א' של א כתריא"ל, נמצא כל עולמות בי"ע [בריאה,יצירה, עשיה] מתוקנים אצלו עד כאן דבריו עיין שם. ואנא עבדא אמלא דברי ההקדמה הנז' כמה שאמר רבינו האר"י ז"ל, שהתורה נתנה לנו מעולם הבריאה, ונשמות ישראל גם כן מעולם הבריאה בסוד בָּרוּךְ אֱלהֵינוּ שֶׁבְּרָאָנוּ לִכְבוֹדוֹ וְהִבְדִּילָנוּ מִן הַתּוֹעִים וְנָתַן לָנוּ תּוֹרַת אֱמֶת וכו', נמצא התורה כוללת כל ג' עולמות בי"ע, לכך צריך שילמוד ק"א [101] פעמים שהוא כנגד ראשי תיבות שלשה שרים הנז' [ ס נדלפו"ן, מ ט"ט, א כתריא"ל], ובזה יובן לַמַּיְמִינִים בָּהּ סַמָא דְּחַיֵּי, נמשך לו שפע מן ראשי תיבות שלשה שרים של בי"ע שהם 'סמא' כסדרן מתתא לעילא, וּמַּשְׂמְאִילִים סַמָא דְּמוֹתָא, ששולטים בו אותיות 'סמא' של המת שהוא פלוני שיש בשמו סמ"א. ונראה לכך אותיות 'משה' במלואם כזה מ"ם שי"ן ה"א [101] הם מספר ק"א, שהוא זכה אל הנשמות דבריאה כנודע.
מִי שֶׁהַכֹּל שֶׁלּוֹ, מְכַפֵּר לִי עַל עֲוֹן גְּדִי שֶׁכָּרַמְתִּי לִי. הא דכינה העגל בשם 'גְּדִי' כי עגל הוא בהמה גסה וגדי בהמה דקה, ובאמת עון העגל נתכפר בשעתו ולכך אמר לו (במדבר יד, כ) סָלַחְתִּי כִּדְבָרֶךָ, אך רובו נתכפר ונשאר מעוטו, וכמו שנאמר (שמות לב, לד) וּבְיוֹם פָּקְדִי וּפָקַדְתִּי עֲלֵיהֶם חַטָּאתָם, ואמרו רבותינו ז"ל (סנהדרין דף קב.) אין לך כל פקידה שאין בה מעון העגל, ונמצא עון הגס נעשה דק לכך מכנה העגל בשם 'גְּדִי'. ועוד נראה לי קראו 'גְּדִי' [17] שהוא מספר 'טוֹב' [17] כי ממעשה העגל יצא דבר טוב לעולם, כמו שאמרו רבותינו ז"ל (עבודה זרה ד:) לא היו ישראל ראוים לאותה מעשה אלא להורות תשובה לרבים באו. או יובן קראו 'גְּדִי' כי בעגל חטאו ג' פעמים בידים, הא' מה שפרקו בידם נזמי הזהב, והב' מה שהוליכו הזהב לאהרן הכהן ע"ה ומסרוהו מידם לידו, והג' שהקריבו עולות וזבחים לפניו, ולכן קראו 'גְּדִי' שהוא אותיות 'ג' יד'. או יובן התורה נקראת 'נָּגִיד' וכנזכר לעיל, ונתנה לנו מן הבריאה שה"ס [שהוא סוד] בינה, וכשחטאו נסתלקה הבינה שה"ס נו"ן שערים, ואם תסיר אות נו"ן מן 'נָּ גִיד' ישאר 'גְּדִי'.
אָמְרָה כְּנֶסֶת יִשְׂרָאֵל לִפְנֵי הַקָּדוֹשׁ בָּרוּךְ הוּא: רִבּוֹנוֹ שֶׁל עוֹלָם, אַף עַל פִּי שֶׁמֵּצֵר וּמֵמֵר לִי דּוֹדִי, "בֵּין שָׁדַי יָלִין". נראה לי בס"ד בין אותיות 'שָׁדַי' רמוז מספר 'אֱמֶת' מן שי"ן עד דל"ת יש תאב"ג שהם מספר ת"ו [406], ומן דל"ת עד יו"ד יש הוזח"ט [35] הרי תמ"א אותיות אֱמֶת [441], וידוע כי עיקר כינוי אֱמֶת הוא בבינה כי שם סוד אהי"ה וידוע אהי"ה פעמים אהי"ה [21×21=441] עולה אֱמֶת! וידוע שתשובה עילאה היא בבינה. וזה שאמר בֵּין שָׁדַי יָלִין שמקבלני בתשובה שה"ס [שהוא סוד] בינה שיש לה רמז בין אותיות 'שדי' ולכן מִי שֶׁהַכֹּל שֶׁלּוֹ, מְכַפֵּר לִי עַל עֲוֹן גְּדִי, ואמרה מֵּצֵר על אותם שמתו בעון העגל, וּמֵמֵר על סילוק הכתרים. או יובן בס"ד על פי מה שאמרו בגמרא (בבא בתרא ח.) בפסוק (שיר השירים ח, י) וְשָׁדַי כַּמִּגְדָּלוֹת אלו בתי כנסיות, וזה שאמר אַף עַל פִּי שֶׁמֵּצֵר וּמֵמֵר לִי דּוֹדִי שהגלני בין האומות וגם החריב בית המקדש, וזהו מֵּצֵר וּמֵמֵר תרתי גלות וחרבן עם כל זה בֵּין שָׁדַי אלו בתי כנסיות יָלִין שלא נסתלקה שכינה מאתנו, דכתיב (יחזקאל יא, טז) וָאֱהִי לָהֶם לְמִקְדָּשׁ מְעַט, על בתי כנסיות. ובאופן אחר נראה לי בס"ד על פי מה שכתב רבינו ז"ל בעץ חיים בפסוק (במדבר יא, כו) שֵׁם הָאֶחָד אֶלְדָּד וְשֵׁם הַשֵּׁנִי מֵידָד, כי 'דָּד' א' הוא מסוד אותיות 'אלי' דשם אל ה י ם, ו'דָּד' הב' מסוד אותיות 'מי' דשם אלה ים, וזהו אמר לו 'דָד מי דָד'. נמצא אות ה' עומדת בין שני הדדים וידוע כי התשובה היא בסוד אות ה' כנזכר בגמרא, וגם השפע ישתלשל למטה בסוד אות ה', בסוד הכתוב (בראשית מז, כג) הֵא לָכֶם זֶרַע וּזְרַעְתֶּם אֶת הָאֲדָמָה. וזה שאמר אַף עַל פִּי שֶׁמֵּצֵר וּמֵמֵר לִי דּוֹדִי עם כל זה בֵּין שָׁדַי יָלִין, רצונו לומר באות ה' העומדת בין הַשָׁדַיִם שבה מקבלני בתשובה ובה משלשל לי השפע. ועוד נראה לי בס"ד 'שָׁדַיִם' רמז לתורה שבכתב ותורה שבעל פה זו דד ימין וזו דד שמאל, ולכן כתיב בתורה (משלי ה, יט) דַּדֶּיהָ יְרַוֻּךָ בְכָל עֵת, והם סוד זכר ונקבה, והם סוד הוי"ה אדנ"י, ולכן זכות תורה שבכתב ושבעל פה שהם סוד זכר ונקבה הגין לְכַפֵּר לִי עַל עֲוֹן גְּדִי שֶׁכָּרַמְתִּי לִי, רוצה לומר 'אָסַפְתִּי לִי' כי העגל שעשו במדבר היה כולל זכר ונקבה כמו שנאמר (שמות לב, ח) עָשׂוּ לָהֶם עֵגֶל מַסֵּכָה, ופגמו בשמות שה"ס זכר ובשמות שה"ס [שהוא סוד] נקבה, וכמו שכתוב בעץ חיים (שער הקיפות פרק יז) יעויין שם. ולכן זכות תורה שבכתב ושבעל פה שהם סוד זכר ונקבה הגין לכפר על פגם 'גְּדִי שֶׁכָּרַמְתִּי לִי' שיהיה זכר ונקבה.
כָּל דִּבּוּר וְדִבּוּר שֶׁיָּצָא מִפִּי הַקָּדוֹשׁ בָּרוּךְ הוּא, נִתְמַלֵּא כָּל הָעוֹלָם כֻּלּוֹ בְּשָׂמִים. נראה לי בס"ד היתה השעה צריכה לכך, כי (יומא דף עו:) חמרא וריחני [יין וריח טוב] פקחין [עשו אותי פיקח], ולכך נתמלא העולם בשמים כדי שיתפקחו ישראל וישיגו סוד הדיבור כראוי, כי בְּכָל דִּבּוּר וְדִבּוּר היה כלול תלי תלים של הלכות. ומה ששאל דִּבּוּר שֵׁנִי לְהֵיכָן הָלַךְ? אף על גב דהריח אינו ממשי ואפשר שיוסיף חלל העולם עוד ריח טוב חדש, כך הוא שואל מאחר כי נתמלא ריח טוב אם כן ריח של דבור שני אינו ניכר תוספות שלו, כיון שיש ריח טוב רב ועצום משל דבור ראשון, ומשני שֶׁהָיָה מַעֲבִיר רִאשׁוֹן רִאשׁוֹן, והיה מתרוקן החלל מן ריח דבור הראשון כדי שיבא ריח טוב החדש של דבור שני, ונראה לי שבכל דבור יבא ריח טוב חלוק בפני עצמו לפי מדריגת קדושת סוד אותו הדבור.
וּמֵאַחַר שֶׁמִּדִּבּוּר רִאשׁוֹן יָצְאָה נִשְׁמָתָן, דִּבּוּר שֵׁנִי הֵיאַךְ קִבְּלוּ? הוֹרִיד טַל שֶׁעָתִיד לְהַחֲיוֹת בּוֹ מֵתִים, וְהֶחֱיָה אוֹתָם. מקשים אמאי לא נתן להם כח מעיקרא לסבול ולא ימותו ולא יצטרכו לטל התחיה? ונראה לי בס"ד, כי רצה לעשות תחיית המתים באותה שעה שהם מקבלים תורה ומצות כדי להטיב לב הגופים, באומרם אנחנו טורחים ועמלים בתורה ומצות, וסוף יקברום בעפר והנפש לבדה תתענג בגן עדן בשכר תורה ומצות! לכך עשה להם תחיית המתים כדי שידעו שגם הם יחיו אחר מותם ויתענגו על רוב שלום, ולכך באותו הטל שיחיו בו לעתיד, החיה אותם עתה ובזה נתנחמו הגופים! והנה מן המאמר הנזכר נראה לי בס"ד לפשוט ספיקו של הגאון חיד"א ז"ל בברכי יוסף (אה"ע סי' יז סק"א), על אשתו של רבי זירא אם היה צריך ר' זירא לקדשה מחדש אחר שהחיהו רבא (מגילה ז:) עיין שם, דהכא ישראל כולם מתו והחיה אותם הקב"ה ואחר כך שבו אל נשותיהן בלא קדושין ונשואין חדשים, וכמו שנאמר (דברים ה, כז) שׁוּבוּ לָכֶם לְאָהֳלֵיכֶם, ולא היתה אשה יכולה ללכת לאיש אחר, אף על גב דכל האנשים והנשים מתו וחיו מחדש. ואין לומר דעשו קדושין ונשואין מחדש, דאם כן איך אמר להם שׁוּבוּ לָכֶם לְאָהֳלֵיכֶם מאחר דפקע אישות שלהם הנה עתה כל איש ישא אשה שרוצה בה, וכל אשה תתקדש לבעל שתחפוץ בו! ועוד אפילו שבודאי משה רבינו ע"ה נשאר בחיים מ"ט צפורה אשתו למאן דאמר קודם מתן תורה בא יתרו ודאי גם כן יצתה נשמתה כשאר כל ישראל, וכיון שחיתה אחר כך לא נשאר לה אישות עם בעלה, ואם כן למה נתרעמו אהרן ומרים על אשר פירש ממנה משה רבינו ע"ה? על כן נראה בודאי דלא פקעה האישות, ולא היו צריכין לקדש קדושין חדשים. והשתא לפי זה יש להעיר על מה שאמרו בביצה דף ה' (דברים ה, כז) 'לֵךְ אֱמֹר לָהֶם שׁוּבוּ לָכֶם לְאָהֳלֵיכֶם' למה לי? שמע מינה כל דבר שבמנין צריך מנין אחר להתירו. וקשא דילמא אצטריך לומר להם שׁוּבוּ וכו' כדי שלא יחשוב דפקעה אישות על ידי מיתה שהיה להם? ונראה לי דאין הכי נמי הוה מצי לדחות כן אך כבר מצא שם דחיה אחרת, דיש לומר למצות עונה הוא דאתא, ועוד נראה לי דלא ניחא ליה לדחות בהכי דסבר זה הדבר פשוט דלא פקעה זיקה, ולא הוה אצטריך למימר להם דבר זה בפירוש. ואיך שיהיה מן המאמר הזה יש ראיה ברורה לספיקו של הגאון חיד"א ז"ל הנזכר לעיל, גם יש סיוע לתשובת ריב"ח בגמרא דנדה פרק יו"ד מה שהשיב על בן השונמית ששאלו אותו מהו שיטמא עיין שם, דמוכח מכאן אף על גב דמתו וחיו נשארו בטהרתם.
חָזְרוּ יִשְׂרָאֵל לַאֲחוֹרֵיהֶם שְׁנֵים עָשָׂר מִיל וְהָיוּ מַלְאֲכֵי הַשָּׁרֵת מְדַדִּין אוֹתָם. הקשה מהרש"א ז"ל והלא רבי יהושע בן לוי בעצמו דרש כל דבור ששמעו יצאה נשמתם והחיה אותם, אם כן איך דרש חָזְרוּ לַאֲחוֹרֵיהֶם דמשמע עדיין הם חיים? עיין שם. ונראה לי בס"ד דְּחָזְרוּ לַאֲחוֹרֵיהֶם שְׁנֵים עָשָׂר מִיל ושם יצתה נשמתם כדי שלא ימותו סמוך להר ששם היתה השראת שכינה, וכיון דשורה הראשונה הקרובה להר נדחית י"ב מיל כדי להתרחק מן ההר, מוכרח שכל המחנה נדחה י"ב מיל. אך עדיין קשא דתינח דנדחו י"ב מיל כדי שלא ימותו סמוך להר, אך כיון שהחיה אותם במקום שנתרחקו למה הוצרכו מלאכי השרת לדדות אותם מחמת חולשתם, דכיון שהחיה אותם יתן להם כח שיחזרו למקומם מאליהם כי מאחר שנתן ט"ל המחיה כל שכן שיתן כח וגבורה? ונראה לי בס"ד כי הניחם חלשים שיצטרכו מלאכי השרת לדדות אותם, לדדותם כדי להראות למלאכי השרת חיבתם של ישראל שנחשבים בנים למקום, שהם בכבודם ובקדושתם ירדו וידדו אותם, ואז לא יבואו לקטרג כשיעלה משה רבינו ע"ה לקבל הלוחות, והועיל דבר זה להשתיק כמה רבבות מלאכים, שלא עמדו לקטרג בעליית משה רבינו ע"ה למרום לומר 'מה אנוש ומה אדם' [מָה אֱנוֹשׁ כִּי תִזְכְּרֶנּוּ וּבֶן אָדָם כִּי תִפְקְדֶנּוּ], ורק קצת כיתות קטרגו בכך, וגם זה היה מאת ה' שעורר אותם לקטרג, כדי להראות כבודו וכוחו של משה רבינו ע"ה שינצח גם את המלאכים! והא דְּחָזְרוּ שְׁנֵים עָשָׂר מִיל, נראה לי בס"ד דידוע י"ב מיל היה תחום של תורה בשבת קודם החטא וכנזכר בס' הכונות, וידוע שהתורה נתנה בשבת ולכן לא חזרו לאחוריהם יותר מן י"ב מיל שיעור תחום שבת מן התורה, או כנגד ג' עולמות בי"ע [בריאה,יצירה, עשיה] שכל עולם יש בו אבי"ע [אצילות, בריאה, יצירה, עשיה] הרי י"ב עולמות הן, והתורה נתנה מן הבריאה ודו"ק.
מַה לִּילוּד אִשָּׁה בֵּינֵינוּ?. הדקדוקים במאמר זה ידועים ואין צורך לפרטם, ונראה לי בס"ד דהתחתונים ילדי אשה נקראו 'אָדָם' [45] שהוא מספר 'מַה' [45] לשון מיעוט, כמו וְנַחְנוּ מָה (שמות טז, ז). והטעם דאית ביה תרתי לגרעות, חדא שנברא תחלה מן האדמה, ועוד שהוא ילוד אשה מטיפה סרוחה, וזה שאמרו מַה לִּילוּד אִשָּׁה, רצונו לומר תואר 'מַה' לשון מיעוט יש לילוד אשה ואיך יהיה בֵּינֵינוּ, שאנחנו רחוקים הן מן האדמה הן מלידת אשה. והשיב להם לְקַבֵּל הַתּוֹרָה בָּא, פירוש אף על פי שהוא גוף חמרי נברא מן האדמה ונולד מאשה, הנה עתה בא לקבל התורה שהיא תזכך חומר שלו ויהיה קדוש בקדושת התורה. והשיבו חֶמְדָּה גְּנוּזָה שֶׁגְּנוּזָה לְךָ תְּשַׁע מֵאוֹת שִׁבְעִים וְאַרְבָּעָה דּוֹרוֹת, קֹדֶם שֶׁנִּבְרָא הָעוֹלָם, אַתָּה מְבַקֵּשׁ לִתְּנָהּ לְבָשָׂר וָדָם? 'לִתְּנָהּ' דייקא במתנה! כי מדבריך שאמרת לקבל התורה בא שבה יזדכך משמע שאתה רוצה לתתה בסוג מתנה, לכך יגיע לו תועלת כל כך ממנה לזכך חומרו, כי כל הנותן בעין יפה הוא נותן, תְּנָה הוֹדְךָ עַל הַשָּׁמָיִם, עשו פשרה עתה שתתן לו רק תורה שבכתב שהיא 'תנ"ך' הרמוזים באותיות הסמוכים לאותיות 'שמי ם' ועל רצונו לומר סמוך שאחר 'שמי' יש תנ"ך והמ"ם כפולה. גם אמרו על השמים, כי תורה שבכתב היא בחינת שמים, ושבעל פה ארץ, ולזה אמר תְּנָה הוֹדְךָ התורה שהיא עַל הַשָּׁמָיִם, ולא תתן להם תורה שבעל פה שהיא רחבה מני ים, יען (תהלים ח, ה) דְּמָה אֱנוֹשׁ כִּי תִזְכְּרֶנּוּ. בתורה שבכתב, וּבֶן אָדָם כִּי תִפְקְדֶנּוּ בתורה שבעל פה, לכן עתה שכבר אמרת ליתן די שתתן לו הוֹדְךָ אשר עַל הַשָּׁמָיִם היא תורה שבכתב בלבד? וְאָמַר לוֹ הַקָּדוֹשׁ בָּרוּךְ הוּא לְמֹשֶׁה: הַחֲזֵר לָהֶם תְּשׁוּבָה! כי רצוני שיקרא הנצוח על שמך, כי אתה אחוז בנצח ותנצח גם את המלאכים, אָמַר לְפָנָיו שֶׁמָּא יִשְׂרְפוּנִי בְּהֶבֶל שֶׁבְּפִיהֶם, דהן אמת כי אני הבל שכוחי בפה אך ירא אני מהבל פיהם הקדוש, אָמַר לוֹ : אֱחֹז בְּכִסֵּא כְּבוֹדִי וְהַחֲזֵר לָהֶם תְּשׁוּבָה, רמז לו בדברים אלו כח טענה לטעון נגדם, דכסא הכבוד הוא עולם הבריאה כנודע, וישראל נשמתם מן הבריאה, והתורה נתנה מהבריאה, אם כן קרובים ישראל לה יותר מן המלאכים שהם ביצירה וזו טענה גדולה וחזקה כנגדם. ואז משה רבינו ע"ה השיב ב' תשובות, חדא תשובה הנז' שלימדו השם יתברך, והב' לְמִצְרַיִם יְרַדְתֶּם? וכו', ומאחר כי השם יתברך גילה לו תשובה זו ברמז גם הוא אמרה ברמז, באומרו 'תּוֹרָה שֶׁאַתָּה נוֹתֵן לִי' דנראין הם מילות יתירות? אך הכונה כי היינו טעמא שנבחר משה רבינו ע"ה לקבל התורה, מפני כי משה רבינו ע"ה זכה לבריאה והתורה נתנה מן הבריאה, ולזה אמר תּוֹרָה שֶׁאַתָּה נוֹתֵן 'לִי' שהיא מצד בחינתי מַה כְּתִיב בָּהּ? ורמז בזה מאחר שהיא מן הבריאה אם כן כל מי שיש לו שייכות בבריאה ראויה אליו, וממילא תצא דינא כי יזכו בה ישראל! ואחר זה טען טענה אחרת בשבעה דברים ואלו הן: [1] לְמִצְרַיִם יְרַדְתֶּם? לְפַרְעֹה הִשְׁתַּעְבַּדְתֶּם? זה אחת, ועוד [2] בֵּין עוֹבְדֵי כּוֹכָבִים אַתֶּם שְׁרוּיִים? זה שתים, ועוד [3] כְּלוּם אַתֶּם עוֹשִׂים מְלָאכָה? זה שלש, ועוד [4] מַשָּׂא וּמַתָּן יֵשׁ בֵּינֵיכֶם? זה ארבע, ועוד [5] אָב וָאֵם יֵשׁ לָכֶם? זה חמש, ועוד [6] קִנְאָה יֵשׁ בֵּינֵיכֶם? זה שש, ועוד [7] יֵצֶר הָרַע יֵשׁ בֵּינֵיכֶם? זה שבע, וכל שבעה טענות אלו יש בהם נגלה ונסתר, אם כן הם שבעה ושבעה, ולכך כָּל אֶחָד וְאֶחָד נַעֲשָׂה לוֹ 'אוֹהֵב' מחמת שבעה ושבעה אלו, והיינו אותיות 'אוֹ' [7] הם מספר שבעה, ואותיות 'הֵב' [7] הם מספר שבעה, כנגד שבעה ושבעה נצטרפו אותיות 'אוֹהֵב' ובזה כל אחד ואחד נעשה לו אוהב.

Daf 89a

אִי לָאו דְּאָמַר לֵיהּ, מְנָא הֲוָה יָדַע?. פירש רש"י דבתורה לא נכתב, ודבר זה יפלא אטו כל מה שידע משה רבינו ע"ה ולמד מפי הגבורה נכתב בתורה? והלא ודאי יש כמה אלפים ורבבות דברים שקבל מהקב"ה ולא נתפרשו בתורה! ונראה לי בס"ד דאמרו רבותינו ז"ל והובא ברש"י פרשת קרח בפסוק (במדבר יז, יג) וַיַּעֲמֹד בֵּין הַמֵּתִים וּבֵין הַחַיִּים, דאמר לו מלאך המות אני שלוחו של הקב"ה ואתה שלוחו של משה וכו' עיין שם. וקשא כיון דמשה רבינו ע"ה צוה אותו בדבר השם יתברך לעשות כך, אם כן גם אהרן נעשה שלוחו של הקב"ה, על כן מוכרח לומר כי דבר זה מלאך לימדו למשה רבינו ע"ה! ולכן אחר שיודיע שהוא לימד אותו דבר למשה רבינו ע"ה, לכך דן בדעתו כי הקב"ה לא אמר למשה רבינו ע"ה שיאמר לאהרן לעשות דבר זה, אלא משה רבינו ע"ה אחר שידע סגולה זו ממנו הוא צוה את אהרן לעשות כן להציל את ישראל, ונמצא אהרן הוא שלוחו של משה רבינו ע"ה ולאו שלוחו של הקב"ה! וזה שאמר אִי לָאו דמלאך המות הוא דְּאָמַר למשה רבינו ע"ה סגולה זו, מְנָא יָדַע מלאך המות דאהרן שלוחו של משה הוא, והלא מסתמא הקב"ה אמר דבר זה למשה רבינו ע"ה שיאמר לאהרן לעשותו? והוה ליה אהרן שלוחו של הקב"ה! ועוד נראה לי בס"ד מאחר שהקב"ה הפקיד את מלאך המות על המיתה, שורת הדין מחייבת שלא יגלה דבר לשום נברא אשר בו יוכל האדם להפריע מעשה מלאך המות בענין המיתה, וכמו שכתבו המפרשים בטעם הגזרה שגזר השם יתברך לבלתי יגלה לשום אדם יום המיתה שלו, וכמו שאמר הקב"ה לדוד המלך ע"ה כאשר בקש ממנו על זאת, וזה שאמר הש"ס כאן אִי לָאו שהוא בעצמו גילה למשה רבינו ע"ה סגולה זו המצלת מן המות מְנָא יָדַע משה רבינו ע"ה? כי מסתמא הקב"ה לא גילה לו דבר זה שבו נדחה שליטת מלאך המות, אם לא שהוא בעצמו גילה לו מקודם.
תּוֹרָה הֵיכָן הִיא? אָמַר לֵיהּ: נְתַתִּיהָ לָאָרֶץ. הדקדוק ידוע איך לא ידע השטן במתן תורה? ועוד למה לא אמר לו הקב"ה בפירוש נְתַתִּיהָ לְבֶּן עַמְרָם? ועוד מאי סלקא דעתך דשטן שהלך אצל אֶרֶץ וְיָם וּתְּהוֹם? ונראה לי בס"ד כי הוא בא לפני הקב"ה אחר ששבר משה רבינו ע"ה את הלוחות, שרצה לקטרג על שבירת הלוחות, וידוע כי כל התורה כולה נכללה בלוחות וכמו שאמרו רבותינו ז"ל, ולזה תּוֹרָה הֵיכָן הִיא, כונתו על הלוחות דקרי להו 'תּוֹרָה' מפני כי כל התורה נכללה בהם, ורוצה בזה להגדיל המדורה, שהלוחות שהם כללות כל התורה היכן הם עתה? והקב"ה השיב לו נְתַתִּיהָ הלוחות לָאָרֶץ, כונתו על משה רבינו ע"ה, וקראו 'אָרֶץ' לומר שהוא עשה רצוני בשבירת הלוחות ואין עליו עון בזה, שידוע דאמרו רבותינו ז"ל (בראשית רבה א, ו) למה נקראת ארץ שעשתה רצון קונה, ולכן כינהו בשם 'ארץ' וגם עוד שהוא עניו! והשטן לא הבין דבריו יתברך וחשב שנמסרו הלוחות לשר הארץ, והלך אצל שַׂר הָאָרֶץ, והשיב לו (איוב כח, כג) אֱלֹהִים הֵבִין דַּרְכָּהּ וכו', ואתה לא הבנת דבריו יתברך היטב! אחר כך הלך אצל שַׂר שֶׁל יָם שישתתף עמו בקטרוג, לקטרג גם הוא על אשר עבר בים צרה זה פסל מיכה, כדי שהוא יקטרג מצד אחר בעבור העגל, והשיב לו (שם, יד) אֵין עִמָּדִי קטרוג לקטרג, והלך אחר כך אצל שַׂר הַתְּהוֹם להתחבר עמו בקטרוג, שהוא יקטרג על דבור לא תשא שעוברים עליו וגורמין שהתהום יעלה וישטוף העולם, אלא שהוא נמנע מפני שם הקדוש הכתוב על חרס ומונח עליו, ורצה שהוא יקטרג בזה ואז הוא יקטרג מצד העגל בדבור לֹא יִהְיֶה לְךָ אֱלֹהִים אֲחֵרִים, והשיב לו 'לֹא בִי הִיא' זו המלאכה של הקטרוג אין בי, כי אין אני בעל קטגורים אלא זו היא מלאכתך וחלקך! אחר זה הלך אצל אֲבַדּוֹן וּמָוֶת, הם כוחות המונים בגיהנם שהם יקטרגו על כללות עונות של ישראל, וחשב דודאי יצטרפו עמו! והשיבו לו בְּאָזְנֵינוּ שָׁמַעְנוּ שִׁמְעָהּ של תורה שמצלת את ישראל מגיהנם, שהוא קל וחומר מסלמנדרא שהיא תולדת האש, ואם כן אנחנו אין לנו עסק עם ישראל, דמקום גיהנם אינו של ישראל אלא של עכו"ם שלא קבלו התורה ולכן אין לנו שליטה עליהם כדי לקטרג עמך! ואחר שלא מצא לו חבר חזר לנסעו מקדם, ובא לפני הקב"ה ואמר חִפַּשְׂתִּיהָ בְּכָל הָאָרֶץ, וְלֹא מְצָאתִיהָ! והשיב לא הבנת דברי באומרי נְתַתִּיהָ לָאָרֶץ, רצוני לומר על בן עמרם שעשה רצוני, על כן לֵךְ אֵצֶל בֶּן עַמְרָם! ואז הָלַךְ אֵצֵל מֹשֶׁה רבינו ע"ה אָמַר לֵיהּ: תּוֹרָה שֶׁנָּתַן לְךָ הַקָּדוֹשׁ בָּרוּךְ הוּא, הֵיכָן הִיא? וגם כן כונתו בזה על הלוחות שנכללה כל התורה בהם.
תּוֹרָה שֶׁנָּתַן לְךָ הַקָּדוֹשׁ בָּרוּךְ הוּא, הֵיכָן הִיא?. נראה לי בס"ד, חשב להכניס בו גסות הרוח חס וחלילה אולי יוכל ללכדו בזה, ולכן אמר לו שֶׁנָּתַן לְךָ שהיא ראויה לך שאתה עניו ולך לבדך היא ראויה! וחשב שבדברים האלה יתגאה חס וחלילה מצד שבח הענוה שמשבחו, והשיב לו וְכִי מָה אֲנִי, שֶׁנָּתַן לִי הַקָּדוֹשׁ בָּרוּךְ הוּא תּוֹרָה? כלומר וְכִי אֲנִי עניו במדרגת מָה, שהוא גדר ענוה אמיתית כדי שאתה חושב שֶׁנָּתַן לִי הַקָּדוֹשׁ בָּרוּךְ הוּא את הַתּוֹרָה? כי ידוע שהתורה נקראת 'חָכְמָה' שהוא 'כח מה' לרמוז מי שיש לו ענוה אמיתית שהיא במדרגת מה זה ראוי שתקרא התורה על שמו, ואני לא הגעתי למדרגה זו של 'מה' ונמצא עתה מחשבתו של שטן עלתה לו להפך, ורצה הקב"ה לפרסם ענוה של משה רבינו ע"ה, לכך אמר לו מֹשֶׁה בַּדַּאי אַתָּה כדי שישיב מה שהשיב.
מֹשֶׁה בַּדַּאי. קראו כן דרך חיבה ושעשוע, ונראה לי בס"ד רמז בזה, בַּדַּאי 'ד' אֲבִי' על פי מה שאמרו בגמרא דמגילה (דף יג.) בפסוק (דברי הימים א' ד, יח) אֲבִי גְדוֹר אֲבִי שׂוֹכוֹ אֲבִי זָנוֹחַ על משה רבינו ע"ה, ודרשו 'אֲבִי אֲבִי אֲבִי' אב בתורה, אב בחכמה, אב בנבואה. ועוד דרשו במדרש (ויקרא רבה א, ג) על אֲבִי זָנוֹחַ זה משה, שהיה אב למזניחים שהזניחם מעבודה זרה עיין שם. לפי זה נדרש בו ד' פעמים אֲבִי על מעלותיו, ולזה אמר לו בַּדַּאי אַתָּה רמז בזה על מעלותיו הנז' שהוא 'ד' אֲבִי'. או יובן בס"ד קראו בַּדַּאי 'אב יד' שהיה אב בכח היד שזכה לקבל הלוחות מיד ליד, וגם נקרא ספרא רבא דישראל, וכן דרשו רבותינו ז"ל (ויקרא רבה פרשת ויקרא פרשה א) במעלתו בפסוק (דברי הימים א' כד, ו) בֶן נְתַנְאֵל הַסּוֹפֵר, בן שנתנה לו תורה מיד ליד, הסופר שהיה סופרן של ישראל. ולזה אמר לו בַּדַּאי אַתָּה 'אב יד'. אי נמי נראה לי בס"ד דאיתא בירושלמי דשקלים פרק וא"ו (תענית פ"ד ה"ה) ר' שְׁמוּאֵל בַּר נַחְמָנִי אוֹמֵר: הַלּוּחוֹת אָרְכָּן שִׁשָּׁה טְפָחִים וְרָחְבָּן שִׁשָּׁה טְפָחִים. וְהָיָה מֹשֶׁה תּוֹפֵס בִּטְפָחַיִם, וְהַקָּדוֹשׁ בָּרוּךְ הוּא טְפָחַיִם, וּטְפָחַיִם רֶוַח בָּאֶמְצַע,, וְכֵיוָן שֶׁעָשׂוּ יִשְׂרָאֵל אוֹתוֹ מַעֲשֶׂה, בִּקֵּשׁ הַקָּדוֹשׁ בָּרוּךְ הוּא לְחָטְפָן מִיָּדוֹ שֶׁל מֹשֶׁה, וְגָבַר יָּדוֹ שֶׁל מֹשֶׁה וַחֲטָפָן מִמֶּנּוּ, הוּא שֶׁהַקָּדוֹשׁ בָּרוּךְ הוּא מְשַׁבְּחוֹ בַּסּוֹף, לְכֹל הַיָּד הַחֲזָקָה, יְהֵא שְׁלָמָא עַל יָדָא דְּגָבַר עַל יַמִּינָא עד כאן. ולזה קראו בַּדַּאי 'אב יד'. ובודאי זה הכח גם כן היה נתון לו מהקב"ה כדי לזכותו ולשבחו אחר כך בזה, כי הקב"ה רוצה בזכותן של צדיקים ושבחן, על דרך שאמרו בגמרא (בבא מציעא דף נט) במאמר 'נצחוני בני' ולכן אמר לו הקב"ה הוֹאִיל וְמִעַטְתָּ עַצְמְךָ, תִּקָּרֵא עַל שִׁמְךָ, ששמו במילואו כזה מ" ם ש י"ן ה" א, אותיות המלוי הם 'מֵאַיִן' [101] והמה מספר ק"א שהוא מספר המפתח של זכירת התורה.
בְּשָׁעָה שֶׁעָלָה מֹשֶׁה לַמָּרוֹם, מְצָאוֹ לְהַקָּדוֹשׁ בָּרוּךְ הוּא שֶׁהָיָה קוֹשֵׁר כְּתָרִים לָאוֹתִיּוֹת. הנה ידוע מדברי רבינו האר"י ז"ל שהראה הקב"ה למשה רבינו ע"ה אותה שעה סוד התגין הנעשה על האותיות ככתוב בספר תורה. ונראה לי בס"ד הטעם שהראה לו דבר זה אותה שעה, והוא דידוע מ"ש רבינו האר"י ז"ל כי כ"ב אותיות התורה הם סוד הכלים למעלה ושבעה אותיות שעטנ"ז ג"ץ הם כנגד ז' כלים שנשברו ונסתלקו מהם ג' אורות, ולכן עושין עליהם ג' תגין על כל אות ואות. וששה אותיות בד"ק חי"ה הם ששה כלים שלא נסתלק מהם אלא רק אור אחד מן ג' אורות, ולכך עושין עליהם תג אחד בלבד, ונשאר תשעה אותיות שהם אוכ"ל מספר"ת והם כנגד כלים שלא נשברו ולא חסר מהם אפילו אור אחד, ולכן על אלו אין עושין תגין כלל הנזכר בעץ חיים. והנה ידוע ענין שבירת הכלים למעלה היה כדי לזכות את ישראל, כי על ידי כך הקב"ה שולח את נשמות ישראל לעשות תיקון לכל זה ויקבלו שכר, וידוע שאחר שיעשו ישראל תיקון לבחינת הכלים הנזכר יתעלו עילוי רב ממה שהיו קודם השבירה, ונמצא השבירה היתה לטובתם, משל לעושה עיסה מקמח אם ישברנה ויחזור ויתקן אותה תתעלה ותשביח יותר, ולכן אותה שעה הראה לו סוד התגין אשר על האותיות שהוא ענין שבירת הכלים, לרמוז לו כמו ששבירה זו היתה לטובה שמשבחים ממה שהיו בראשנה, כן קלקול ישראל בעגל שקלקלו בספירות הקודש למעלה יהיה לטובה, שאחר התיקון שיעשו ישראל ישבחו אותם הספירות והעולמות שנפגמו שבח יותר גדול ממה שהיו בראשנה קודם הקלקול. או יובן בס"ד הראה לו סוד התחברות אורות היצירה, שהם בחינת שם 'הוי"ה' הנקראים תגין, עם אורות העשיה הנקראים אותיות שה"ס [שהוא סוד] שם 'אדני' כי טנת"א ה"ס אבי"ע [אצילות, בריאה, יצירה, עשייה] וה"ס חבת"ם [חכמה, בינה, תפארת, מלכות], וידוע דחבור אורות שם הוי"ה עם אורות שם אדנ"י נקרא שלום, כמו שכתב הרב מהרש"ם ז"ל. וזה שאמר מְצָאוֹ שֶׁהָיָה קוֹשֵׁר כְּתָרִים לָאוֹתִיּוֹת, שהראה לו סוד חבור אורות שם הוי"ה, שהם בסוד 'כְּתָרִים' שהם התגין לאותיות, שהם אורות שם 'אדני'. ואמר לו אֵין שָׁלוֹם בְּעִירְךָ? רמז לו על סוד חבור הזה הנקרא שָׁלוֹם אם אין אתם עושין אותו בעולם התחתון, ורצה השם יתברך להשתעשע עמו בדברים אלו אף על פי שהכל גלוי לפניו יתברך. והשיב משה רבינו ע"ה כְּלוּם יֵשׁ עֶבֶד שֶׁנּוֹתֵן שָׁלוֹם לְרַבּוֹ? כלומר מה אנחנו ומה חיינו שנוכל לעשות חבור זה של שלום על ידינו, דאיך אדם גשמי יוכל לעשות תיקון ופעולה במקום רוחני ועליון וקדוש?! אמר לו הקב"ה הָיָה לְךָ לְעָזְרֵנִי כלומר כונתי בדבר זה שאמרתי לך על מעשה עִירְךָ שהוא עולם הגשמי, שתהיו אתם עוזרים בתיקון האורות הרוחניים אשר למעלה בקדושה, על דרך מה שאמר הכתוב (תהלים סח, לה) תְּנוּ עֹז לֵאלֹהִים, וכן אמר (תהלים ס, יד) בֵּאלֹהִים נַעֲשֶׂה חָיִל, כי כך גזרה חכמתו יתברך לתת יכולת לתחתונים במעשיהם שיהיו עזר בתיקון המדות שבקדושה למעלה כדי לזכותם, ואז אמר לו (במדבר יד, יז) וְעַתָּה יִגְדַּל נָא כֹּחַ אֲדֹנָי כַּאֲשֶׁר דִּבַּרְתָּ, כלומר דבר זה אי אפשר לאומרו, אך עתה הוא שדברת בכך וגזרת להיות כן, ועל זה אמר דוד המלך ע"ה (דברי הימים א' כט, יד) כִּי מִמְּךָ הַכֹּל וּמִיָּדְךָ נָתַנּוּ לָךְ. והנה רש"י פירש לְעָזְרֵנִי 'לומר תצלח מלאכתך' והדבר פשוט שלא אמר לו כן אלא כדי ללמד דעת לתחתונים על שורת דרך ארץ, ולכן אמר לו משה רבינו ע"ה (במדבר יד יז) וְעַתָּה יִגְדַּל נָא כֹּחַ אֲדֹנָי כַּאֲשֶׁר דִּבַּרְתָּ לֵאמֹר, ותיבת 'לֵאמֹר' מוקשית? ובזה ניחא דרצונו לומר כַּאֲשֶׁר דִּבַּרְתָּ ואמרת הָיָה לְעָזְרֵנִי ואין אתה צריך לכך חס וחלילה, אלא הוא כדי 'לֵאמֹר' לאחרים עצה זו ללמדם דבר זה בשורת הדרך ארץ, וכמו שאמרו רבותינו ז"ל טעם כיוצא בזה באמירת (בראשית א, כו) נַעֲשֶׂה אָדָם.
בִּתְחִלַּת שֵׁשׁ אֲנִי בָּא. קשא למה עשה חלוקות של היום על 'שֵׁשׁ' הוה ליה למימר בִּתְחִלַּת 'הַיּוֹם' אֲנִי בָּא כי הוא בהשכמה עלה ובהשכמה ירד? ונראה לי בס"ד דידוע חלוקת כ"ד שעות של הלילה והיום הם נחלקים על שש שש, והיינו שש שעות של תחלת הלילה הם ב"ן דב"ן, ושש של חצי הלילה הם מ"ה דב"ן לכך הם 'רחמים' ושש שעות ראשונות של היום הם מ"ה דמ"ה, ושש שעות אחרונות של היום הם ב"ן דמ"ה לכך הם 'דין'. ומשה רבינו ע"ה עלה וירד בשש שעות הראשונות שהם מ"ה דמ"ה שהם חסדים יותר ומעולים יותר, לכך עשה חלוקות של היום על שש ושש, ואמר להם בִּתְחִלַּת שֵׁשׁ אֲנִי בָּא, ונראה לי דבר זה נרמז בשמו שהוא כפול 'מֹשֶׁה מֹשֶׁה' ויהיה מזה אותיות 'שש מ"ה מ"ה' כלומר שש של מ"ה דמ"ה:
בָּא שָׂטָן וְעִרְבֵּב אֶת הָעוֹלָם. נראה לי בס"ד כל אדם מישראל נקרא 'עוֹלָם' כמה שאמרו בתיקונים על מאמר (מועד קטן דף כח.) ניחא לך דאחרביה לעלמא גבי רבי אלעזר בן פדת, ולזה אומר עִרְבֵּב אֶת הָעוֹלָם דעת כל איש ישראל שערבבו במבוכה זו, גם עִרְבֵּב אותיות 'עוֹלָם' לעשותם צירוף 'מועל' כי בעצתו מעלו מעל בה' לעבוד עבודה זרה, ואומרו להם 'בָּאוּ שֵׁשׁ' ובכתוב נאמר 'בֹשֵׁשׁ' הרי נחסר אות א', כי על ידי זה פגמו באחד שהוא מספר אות אלף. ומה שנאמר כאן דאמר לו השטן מֹשֶׁה רַבְּכֶם, הֵיכָן הוּא? אין הכונה שבא השטן בדמות אדם ודבר עמהם דברים אלה, אלא הענין הוא שהשטן נעשה יצר הרע בלב כל אחד ואחד מהם והעלה בלבבם דברים אלו לחשוב כך, אבל לא הועילו דברים אלו לעשות פעולה רעה, אלא עד שהראה להם דמיון כוזב שראו מטתו באויר, ועשה להם כמו המכשף האוחז את העינים.
הַר שֶׁנַּעֲשׂוּ בּוֹ נִסִּים לְיִשְׂרָאֵל. נראה לי בס"ד הם נִסִּים של התחייה, שהחיה אותם כמה פעמים, ועוד נס גדול שהיו יכולים לעמוד באותו מקום אשר נתרוקן ממנו האויר, ואין אדם יכול לעמוד רגע בלא אויר, והם היו עומדים בלא אויר כלל, וכמו שכתב מהר"י ז"ל על פסוק (שמות כ, טו) וְכָל הָעָם רֹאִים אֶת הַקּוֹלֹת, ועל זה מקשה 'הַר נִיסָאִי' מִיבָּעִי לֵיהּ! כי שורש 'נֵס' הנו"ן קודם הסמ"ך, מה שאין כן 'סִינַי' הסמ"ך קודם לנו"ן.
אֶלָּא הַר שֶׁנַּעֲשָׂה בּוֹ סִימָן טוֹב לְיִשְׂרָאֵל. נראה לי בס"ד דאף על גב דלוחות ראשונות לא נאמר בהם טוֹב נאמר טוֹב בלוחות שניות. ולזה אמר שֶׁנַּעֲשָׂה בּוֹ סִימָן טוֹב, כלומר נתנו לוחות שניות עליו שנאמר בהם כי טוב, ונראה לי 'סִינַי' [130] עם כולל האותיות בנקוד חיר"ק וקמ"ץ [30] עולה מספרם 'סִימָן' [160] :
הַר שֶׁיָּרְדָה שִׂנְאָה לְעוֹבְדֵי כּוֹכָבִים עָלָיו. נראה לי בס"ד דבנחש שהטיל הזוהמא בחוה כתיב (בראשית ג, טו) וְאֵיבָה אָשִׁית בֵּינְךָ וּבֵין הָאִשָּׁה וכו', ונדבקה הזוהמא בחוה והאיבה בכל דורות שיצאו ממנה, ורק ישראל שעמדו על הר סיני פסקה הזוהמא מהם, מה שאין כן אומות העולם נשאר כח הזוהמא והאיבה דבוק בהם, והנה ראש וסוף 'נָ חָ שׁ' וראש וסוף 'אֵ יבָ ה' הוא אותיות 'שִׂנְאָה' לזה אמר שירדה שנאה לאומות העולם עליו, כי מה שנסתלק מישראל לקחו אומות העולם.

Daf 89b

שֶׁפָּרוּ וְרָבוּ עָלָיו יִשְׂרָאֵל. פירש רש"י 'שנתעברה כל אחת זכר' ולא ידענא היכא רמיזה? ונראה לי בס"ד דייק לה מתיבת 'לָכֶם' דנראה יתר, אלא ודאי קא משמע לן לָכֶם 'כַּיּוֹצֵא בָּכֶם' רצונו לומר תולידו בנים שיהיו זכרים כמוכם, שהזכר נוצר מתגבורת זרע האיש ועיין בביצה. ודע שיש להקשות על זה מבנות צלפחד, דאמאי לא נתעברה אמם בבן זכר אחר מתן תורה? ואין לומר דאמם מתה קודם, דהא אמרו אם לא תתן לנו ירושה תתייבם אמנו (בבא בתרא קיט:), נמצא בעת תביעתם היתה בחיים, וגם אין לומר דהיה לו בנים ומתו, דהא כתיב (במדבר כו, לג) וּצְלָפְחָד בֶּן חֵפֶר לֹא הָיוּ לוֹ בָּנִים כִּי אִם בָּנוֹת, וכיון דאמר 'כִּי אִם' משמע דלא הוה ליה מעיקרא כלום! ונראה לי בס"ד דעיבורם בזכרים באותו לילה ששבו אצל נשותיהם, ויש שנשותיהם פרסו נדה ולא נזקקו בעליהם להם באותה לילה, וכיון דעברה אותה לילה גם סגולה זו עברה ובטלה. אי נמי בהשגחה פרטית לא היה בֶּן לצלפחד דוקא, כדי שבנותיו ירשו כל הנחלה ויזכו שתכתב פרשת נחלות על ידם ומו שאמרו רבותינו ז"ל, ואין לומר דצלפחד עדיין לא נשא אשה במתן תורה דזה אינו, דהא בבתרא (דף קיט:) אמרו אפילו קטנה שבהם לא נשאת פחות מארבעים שנה, אלא מתוך שצדקניות היו נעשה להם כיוכבד וילדו יעויין שם. מיהו יש לומר דאולי היה לו זיבה קודם מתן תורה ונעשה עקר, ולכך לא היה ראוי להוליד אחר מתן תורה. ועדיין צריך טעם לדבר זה שנתעברו בזכרים? ונ"ל בס"ד על פי מה שכתב הגאון חיד"א ז"ל בפתח עיניים במסכת נדה בשם רבינו מהרח"ו [מורנו הרב רבי חיים ויטאל] ז"ל, הטעם שבלידת הזכר הכל שמחין, ובנקבה הכל עצבין אפילו המלאכים, מפני שהנקבה יש בה חלק גדול מזוהמת הנחש שהטיל בחוה, ולכך יש לה טומאת נדה שזה הוא מזוהמת הנחש, מה שאין כן הזכר עיין שם. ולכן כיון שעמדו על הר סיני פסקה זוהמת הנחש, לכך ילדו זכרים דלית בהו זוהמא. אי נמי כיון שקבלו עליהם בסיני חלק התלמוד לעסוק בתורה, נחלש כח החומר שבגופם ונתמעט כח התאוה ממילא, ולכן בעת שנזקקו לנשותיהם הנשים הזריעו תחלה, כי הנשים לא נחלש כח תאוה שבגופם, כי הם לא נכנסו בעול לימוד התורה. ומה שאמר 'מִדְבַּר צִין' שֶׁנִּצְטַוּוּ יִשְׂרָאֵל עָלָיו, פירוש שהיו שומרים קודם זה כמה מצות מן התורה מזמן האבות, אך בסיני היו בסוג מצווים ועושים דתקיף היצר בכך.
וְלָמָּה נִקְרָא 'הַר חוֹרֵב'? שֶׁיָּרְדָה חֻרְבָּה לַגּוֹיִם עָלָיו. נראה לי בס"ד התורה מכונית בשם 'חֶרֶב' כמ"ש (לעיל דף סג) חֲגוֹר חַרְבְּךָ עַל יָרֵךְ (תהלים מה, ד) בדברי תורה כתיב, ולכן אמרינן לעיל (דף לג) חרב בא לעולם על ביטול תורה, ולכן אמרינן בסנהדרין (דף צד) שנעץ חזקיהו המלך ע"ה חרב בבית המדרש, ואמר כל מי שלא יעסוק בתורה ידקר בחרב. וידוע שתורה שבכתב חמשה ספרים, ושבעל פה ששה סדרים, ופרשתי בס"ד הטעם שעשה השם יתברך ככה זו חמשה וזו ששה, להורות שצריך ללמוד התורה בשמחה, וידוע 'וה' לשון שמחה, כמ"ש רבותינו ז"ל 'בין וי ל'וה' ניצול רבן יוחנן בן זכאי'. ולכן אומות העולם שמאסו בתורה שבכתב ושבעל פה שנמשלה לחרב שהיא חמשה וששה ירדה חורבה להם, והיינו 'חרב' עם אותיות 'וה' הוא צירוף 'חורבה', אבל לישראל נעשה צירוף 'רחובה' ולכן אמר דוד המלך ע"ה (תהלים קיט, מה) וְאֶתְהַלְּכָה בָרְחָבָה כִּי פִקֻּדֶיךָ דָרָשְׁתִּי.
אִם יִהְיוּ חֲטָאֵיכֶם כַּשָּׁנִים הַלָּלוּ, שֶׁסְּדוּרוֹת וּבָאוֹת מִשֵּׁשֶׁת יְמֵי בְּרֵאשִׁית וְעַד עַכְשָׁיו, כַּשֶּׁלֶג יַלְבִּינוּ. צריך להבין מה ענין הדמיון הזה? וגם דמיון הַשָּׁנִי של כַתּוֹלָע? ונראה לי בס"ד דהעונות מתהוים משני סיבות, הא' מחמת הסיגים הדבוקים בנפש מקודם בואה לעולם הזה שהם אצלה מעת שבירת הכלים, כי הנפשות המה מן הכלים שנשברו, וקצב להם הקב"ה זמן ששת אלפים שנה מששת ימי בראשית, שבמשך שנים הללו יוגמר ויושלם תיקונם ובירורם, והנפש תבא לעולם הזה לטהר עצמה מן הסיגים ההם הדבקים בה על ידי עסק התורה והמצות, ולכן יזדמן כי הסיגים אלה יתגברו בה, ועל ידי כך תבא לידי חטא ועון בעולם הזה, ועל עונות הנעשים מסיבת הסיגים האלה אשר בעבורם נסדרו ששת אלפים שנה של העולם מזמן ששת ימי בראשית, אלה כַּשֶּׁלֶג יַלְבִּינוּ על ידי התשובה. ומין עונות הב' המה המתהוים אצל האדם מחמת שהוא מטמא עצמו בידים, שנמשך אחרי ההבל ועל ידי כך (משלי כד, לא) עָלָה כֻלּוֹ קִמְּשֹׂנִים כָּסּוּ פָנָיו חֲרֻלִּים, שדבקו בו כוחות טומאה רבים עד שהחטיאוהו בכמה עונות, וזה המין ידמה לְתּוֹלָע המתהוה בפרי מחמת סרחון הפרי, וכן מתהוה בקרקע מחמת סרחון ועפוש הקרקע, ואלו העונות קשים מאד, דאפילו בתשובה לא יתלבנו כלבנת השלג, אלא יהיו כצמר הלבן של הכבשים. ועל זה אומר (ישעיהו א, יח) אִם יַאְדִּימוּ כַתּוֹלָע כַּצֶּמֶר יִהְיוּ. והנה בני ידידי כה"ר יעקב הי"ו פירש, דהימים והלילות סדרן והילוכן ומצבם ועמידתם המה נוסדו על אדני הטבע, והעונות רוב בכל המה נעשים אצל האדם על פי היקש הטבעי, אך יש עונות שהם יוצאים מהקש הטבעי, וכהנך דאמרו רבותינו ז"ל (פסחים דף קיג) שלשה אין הדעת סובלתן עני גאה, עשיר מכחש, זקן מנאף, ויש עוד כיוצא באלו שהם נגד הטבע. ולזה אמר אִם יִהְיוּ כַּשָּׁנִים הללו שסדורות ובאות על פי חוקי הטבע, וכן חֲטָאֵיכֶם אינם יוצאין מחוק הטבע, על אלו אני מבטיח אתכם כַּשֶּׁלֶג יַלְבִּינוּ לפי שיש לכם התנצלות! עד כאן דבריו נר"ו.
לְכוּ נָא אֵצֶל אֲבוֹתֵיכֶם, וְיוֹכִיחוּ אֶתְכֶם!. יש להקשות תיבת 'נָא' אין לה משמעות במאמר זה לכאורה? ועוד מה שאמר 'יוֹכִיחוּ' לפי פשוטו הוא שיאמרו להם דברי תוכחה על עונותם, ולמה זה באבותם שהם יוכיחום? ועוד הוא יתברך אמר להם שילכו אצל אבותם כדי להוכיח אותם, והם משיבים 'לֹא בִּקְּשׁוּ רַחֲמִים עָלֵינוּ' מה תשובה היא זאת, וכי אם לא בקשו רחמים עליהם לא יוכלו להוכיח אותם על עונותם?! ועוד יש להקשות באומרו הוֹאִיל וּתְלִיתֶם עַצְמְכֶם בִּי 'אִם יִהְיוּ חֲטָאֵיכֶם כַּשָּׁנִים, כַּשֶּׁלֶג יַלְבִּינוּ'! מה אמרו ומה עשו עד שנתרצה להם כל כך ומצאו חן כל כך להלבין שיהיו כזכיות? ונראה לי בס"ד דידוע מחכמי האמת שכל איש ישראל יש לו לבוש אור לנשמתו, אשר על ידי הלבוש הזה תהיה מבוררת ומסויימת וניכרת שהיא מהיכלא דמלכא חלק אלוה ממעל, ונראית בזה גדולתה ומעלתה על המלאכים, דמחצב הנשמות הוא למעלה ממחצב המלאכים, ובלבוש הזה ניכרת ונודעת שהיא מהיכלא דמלכא, והאדם החוטא מקלקל הלבוש הזה על ידי חטאיו! אך יש אדם מאבדו לגמרי ומניחה לנפשו ערומה, ויש מקלקלו במקצת שמחליש אורו וכוחו, כי על זה הלבוש מברכים כל יום ב' ברכות, א' מַלְבִּישׁ עֲרוּמִים כנגד המאבד לגמרי, וא' נֹתֵן לַיָּעֵף כֹּחַ כנגד המחליש דוקא וכנזכר בספר הכונות. והנה לעתיד רוצה הקב"ה לתקן את כל ישראל בבת אחת והתיקון הוא בלבושים הנזכרים אשר נתקלקלו, שצריך לחדש מלבוש חדש לאותם שאבדום לגמרי, ולחזק ולאמץ לאותם אשר רק החלישום והחשיכו אותם, כדי שעל ידי תיקון הלבושים האלה יהיו ישראל מבוררים ומסוימים ונכרים שהם בניו יתברך. ולכך אומר להם לְכוּ נָא אֶל אֲבוֹתֵיכֶם אין 'נָא' אלא 'תְּפִלָּה' פירוש תתפללו ותבקשו על קברי אבותיכם שיתפללו ויבקשו רחמים בעדכם כדי שבזכותם יוֹכִיחוּ אֶתְכֶם, 'יוֹכִיחוּ' רצונו לומר 'יִבְרְרוּ' כמו שנאמר (בראשית כד, יד) אֹתָהּ 'הֹכַחְתָּ' לְעַבְדְּךָ לְיִצְחָק שכתב רש"י 'בררת' לעבדך ליצחק, וכן כאן הכונה שיתפללו לפני על בירור והיכר שאעשה לכם באותם הלבושים אשר יתחדשו בעבורכם שבהם תהיו מסויימין ונכרים ומבוררים שאתם מבני היכלא דמלכא. והם משיבים אֲבוֹתֵינוּ לֹא בִּקְּשׁוּ רַחֲמִים עָלֵינוּ, ואם כן שמא גם עתה לא ישתדלו לעזור אותנו בתפילתם וזכותם כפי מה שצריך לנו, על כן אין אנחנו רוצים תיקון שלנו על ידי תפילת האבות אלא רק על ידך! ועתה יאמר ה' מה שתרצה לגזור עלינו צער ויסורין בעבור כפרת עונותינו, כדי שעל ידי כך נטהר ונזדכך ויושלם תיקון שלנו ויתחדשו המלבושים של נפשותינו, ומאחר שהם מסרו עצמם בלב שלם ביד השם יתברך כאשר יגזור עליהם, אז מחשבתם הטובה צרפה למעשה והעלה עליהם כאלו עשו כל מה שראוי לגזר עליהם יסורין וצער, ולכן אמר להם הוֹאִיל וּתְלִיתֶם עַצְמְכֶם בִּי מסרתם עצמכם בלב שלם במה שאני אביא עליכם אין אתם צריכים עוד יסורין בפועל, אלא עתה אִם יִהְיוּ חֲטָאֵיכֶם כַּשָּׁנִים כַּשֶּׁלֶג יַלְבִּינוּ מאליהם כענין אותם הקונים עולמם בשעה אחת! ודומה לזה מעשה הידועה באותו האיש שלא הניח עבירה בעולם שלא עשאה, והנה יום אחד נתחרט מאליו ובא אצל הרב, ומסר עצמו בלב שלם באומרו שהוא מוכן ולקבל עליו כל ארבע מיתות בית דין ממש! וכל מה שיגזור עליו לכפרתו יקבל ברצון טוב! ואמר לו הרב זאת אעשה לך אתן כלי מלא עופרת על האש ואצוק אותו לתוך פיך ובזה תכופר! אמר לו הנני מוכן לקבל ברצון מהר ועשה כַּאֲשֶׁר דִּבַּרְתָּ, ויביא הרב כלי מלא גחלי אש ויקח כלי מלא עופרת ויחממו לפניו עד שנמוח כמים וזה רואה, ויאמר לו שכב על הארץ, וישכב ויפתח פיו מאליו ולא היה צריך לתפוס אותו, אך הרב צוה למשרתו בסתר להושיט לו מאחריו כף מלא דבש, והרב לקח בידו כלי העופרת מעל האש להריקו לתוך פיו, ותיכף לקח בשמאלו כף הדבש שהושיט לו המשרת מאחוריו, ושפך לתוך פיו הפתוח כף הדבש, ויקרא הרב בקול גדול וְסָר עֲו‍ֹנֶךָ וְחַטָּאתְךָ תְּכֻפָּר (ישעיהו ו, ז), וזה האיש נבהל על הדבר ויצעק מה זה איה העופרת, אמר לו הרב אין אתה צריך לעופרת, מאחר שקבלת עליך הדבר בלב שלם הרי זה כאלו נעשה ממש וְסָר עֲו‍ֹנֶךָ וכו'! וכן הדבר כאן, כיון שמסרו עצמם ביד השם יתברך ואמרו יֹאמַר ה' מה שתרצה לגזור עלינו מן היסורין הקשים, לא צריכין לבא היסורין בפועל ודי בקבלה זו, ולכך כַּשֶּׁלֶג יַלְבִּינוּ, בישרם להאיר להם בשלשה אלפי"ן דשם 'אהיה' שהם מספר של"ג [333] :
אֵצֶל מִי נֵלֵךְ? עַכְשָׁיו: יֹאמַר ה'!. יש להקשות והלא בראשית מאמר אמרו אֵצֶל מִי נֵלֵךְ ולמה חזרו עתה לומר פעם שנית? ונראה לי בס"ד כונתם עתה לומר אֵצֶל מִי הבינה שנקראת מִי נֵלֵךְ על דרך שאמר (תהלים קל, ג) אִם עֲו‍ֹנוֹת תִּשְׁמָר יָהּ אֲדֹנָי 'מִי יַעֲמֹד' רצונו לומר מִי הבינה יַעֲמֹד לנו, כי בה תלוי חירות השבים בתשובה ומתחרטים על עונותיהם וכנזכר באדרא. והנה מספר שָּׁנִים [400] הוא ת', כנגד ת' כוחות של סטרא אחרא, בסוד (בראשית לב, ז) וְהִנֵּה עֵשָׂו בָּא וְאַרְבַּע מֵאוֹת אִישׁ עִמּוֹ, וְ'עִמּוֹ' של עֵשָׂו הוא אומת אֱדוֹם, וזהו אדום כַּ שָּׁנִים, ואם תסיר מן מספר ת' מספר 'בִּינָה' [400] שהוא ס"ז [67] ישאר מספר של"ג [333] שהוא ג' פעמים אל"ף [111], והיינו על ידי הארת הבינה שמספרה ס"ג יוסרו בחינת ה'שָּׁנִים' שהם העונות ויהיו של"ג, ולכן 'אֱלוּל' [400] נבחר לתשובה שהוא מספר 'בִּינָה' [400].
אֵימָא לֵיהּ לְיַעֲקֹב, דַּהֲוָה לֵיהּ צַעַר גִּדּוּל בָּנִים, אֶפְשָׁר דְּבָעִי רַחֲמֵי עֲלַיְהוּ. אף על גב דידע הקב"ה מעיקרא דאף על גב דַּהֲוָה לֵיהּ צַעַר גִּדּוּל בָּנִים ישיב יִמָּחוּ עַל קְדֻשַּׁת שְׁמֶךָ, עם כל זה בא ללמדנו בזה דאף על פי שהידיעה אמת, הבחירה חפשית ואין ידיעתו מכרחת, ולכן אמר לו אף על פי שידע שישיב כמו שהשיב באמת. גם נראה לי בא ללמדנו בזה שהאדם ישתדל לעשות עזר להטות הבחירה כפי יכלתו.
יִמָּחוּ עַל קְדֻשַּׁת שְׁמֶךָ. נראה לי בס"ד הם כונתם בזה לטובה, כי 'יִמָּחוּ' הוא לשון 'קִנּוּחַ' כמו (משלי ל, כ) אָכְלָה וּמָחֲתָה פִיהָ,, וכן (מלכים ב' כא, יג) כַּאֲשֶׁר יִמְחֶה אֶת הַצַּלַּחַת, ורצונו לומר יקנח גופם ונשמתם מן העונות והסיגים הנדבקים בהם! ואמרו בלשון זה להעלים הדבר מן המקטרגים שלא יבינו כונתם ויקטרגו על רוב אשמת ישראל, כי הם יחשבו יִמָּחוּ וכן הוטעו. והקב"ה יודע האמת, אך לא ערבו דבריהם אלו לפני הקב"ה כי לא באו בטענה להצלתם, אלא תשובתם היתה כמו דרך בקשה ותפלה, מה שאין כן יצחק אבינו ע"ה בא בטענה בדינא ודיינא. ואחרי זה בא לידי ספר מראית העין להגאון חיד"א ז"ל, ופירש שם בשם הגאון מהר"ח בן עט"ר ז"ל דקיימא לן (סנהדרין יז.) 'פתחו כולם לחובה זכאי' וקיימא לן (סנהדרין לב.) 'המלמד חובה יכול לחזור בו ללמד זכות' ולא להפך, לכן אברהם אבינו חש פן יצחק שהוא גבורה ילמד חובה, וגם יעקב יטה אליו ללמד חובה, ואז לא יועלו דבריו אם ילמד זכות כי הם רבים, לכך לימד חובה תחלה, שאם יראה שניהם למדו חובה אז ישאר בשלו ויהיו מוצלים מדין 'פתחו כולם לחובה זכאי' ואם יראה שלמדו זכות הוא יכול לחזור בו וללמד זכות כמותם! וכן נמי כזאת חשב יעקב אבינו ע"ה ולימד חובה עד שיראה מה יעשה יצחק? עד כאן דבריו והוא ישוב נכון! אך צריך להבין, אם כן בהשכל ודעת עשו אברהם ויעקב אבינו ע"ה, שגם הם כונתם להציל, ולמה לא ערבו דבריהם לפני הקב"ה? ונראה לי בס"ד, כי מה שהיו רוצים לעשות הצלת ישראל מדין 'פתחו כולם לחובה זכאי' אין זה שבח לישראל, מה שאין כן טענות יצחק שלימד זכות ברור בטענה, משל לשנים שנתפסו על דבר של חיוב מיתה, האחד יצא בדימוס על ידי זכות וניצול, ואחד נתחייב צליבה, וכאשר באו לצלבו שאלו אותו מה שמך ואמר שמו שהוא כשם המלך, ובעל כרחם פטרוהו שלא רצו שיהיה צלוב שמו כשם המלך, הרי גם זה ניצול, אך איזה משובח? אותו שניצול מחמת זכות שיצא זכאי בעיקר הדין! וכן הענין כאן לכך אמר לָא בְּסָבֵי טַעְמָא, וְלָא בְּדַרְדְּקֵי עֵצָה, והא דקרי לה לגבי אברהם טַעְמָא, כי הוא היה הראשון שחידש לומר דבר זה, אבל יעקב אבינו ע"ה כבר שמע וידע שאברהם אבינו ע"ה אמר תשובה זו והוא למד ממנו להשיב כמוהו, לכך קרא לה לגבי דידי עֵצָה, כי לשון עצה יפול על דבר הנלמד מאחרים שנמסר מזה לזה.
אָמַר לְפָנָיו: רִבּוֹנוֹ שֶׁל עוֹלָם, 'בָּנַי' וְלֹא 'בָּנֶיךָ'? בְּשָׁעָה שֶׁהִקְדִּימוּ לְפָנֶיךָ 'נַעֲשֶׂה' לְ'נִשְׁמָע', קָרָאתָ לָהֶם: "בְּנִי בְכֹרִי" עַכְשָׁיו 'בָּנַי' וְלֹא 'בָּנֶיךָ'?. פירש רש"י אף על גב דקראם בְּנִי בְכֹרִי במצרים ועדיין לא הקדימו, מכל מקום לפניך גלוי העתיד וכאלו מאתו זמן הקדימו, ואם כן גם חטאם שעשו אחר כך גלוי וידוע לפניך מתחלה, ולמה לא עכב חטאתם את קריאת השם של 'בְּנִי בְכֹרִי' שקראת להם? אלא ודאי אף על פי שחוטאין לא יסתלק מהם תואר 'בָּנִים'! ולמה עתה תאמר לי שהם בָּנֶיךָ ולא תאמר בְּנִי?! אי נמי דן קל וחומר אם במצרים שהיו עובדין עבודה זרה קראת אותם 'בְּנִי בְכֹרִי' על שם שעתידין להקדים, אם כן כ"ש שאחר שהקדימו בפועל שיועיל זכות זה שלא יסתלק מהם תואר 'בָּנִים'! ומה שזכו לתואר 'בְכֹרִי' גם כן ולא די להם תואר 'בְּנִי' בלבד, היינו כיון דְהִקְדִּימוּ 'נַעֲשֶׂה' לְ'נִשְׁמָע', לכך מדה כנגד מדה יזכו לתואר כבוד שיש לו דין קדימה על הבנים בכל דבר.
דַּל עֶשְׂרִים וַחֲמִשָּׁה דְּלֵילְוָותָא. הקושיא ידועה וכי בלילה אין עושין עונות? אדרבה ימצא בלילה יותר (ישעיהו כט, טו) וְהָיָה בְמַחְשָׁךְ מַעֲשֵׂיהֶם! ונראה לי בס"ד דאין כונתו לומר בלילה אין עושין, אלא רצונו לומר כיון דלילה שליטת החיצונים, ופלונית וגונדא דילה מחזרת בלילות לפתות יותר מימים, לכן ראוי שהעונות יהיו נתלים בסטרא אחרא שהם המסבבין לאדם, על דרך שאמר (ויקרא טז, כב) וְנָשָׂא הַשָּׂעִיר עָלָיו אֶת כָּל עֲו‍ֹנֹתָם, כי בזמן שליטתם אין כח באדם להלחם ביצר הרע, וכמו שנאמר באחאב (מלכים א' כא, כה) אֲשֶׁר הֵסַתָּה אֹתוֹ אִיזֶבֶל אִשְׁתּוֹ דהוה אחאב קפיד על רבי לוי שלא היה דורש הכתוב הזה כולו, שבאמת הכתוב תלה הדבר במסית (סנהדרין קב:).
אוֹמֵר לָהֶם יִצְחָק: עַד שֶׁאַתֶּם מְקַלְּסִין לִי, קַלְּסוּ לְהַקָּדוֹשׁ בָּרוּךְ הוּא, וּמַחְוִי לְהוֹן יִצְחָק, קוּדְשָׁא בְּרִיךְ הוּא בְּעֵינַיְהוּ. אין הכונה כפשוטו, דהא כתיב (שמות לג, כ) לֹא יִרְאַנִי הָאָדָם וָחָי, אלא הוא לשון מליצה, ונראה לי בס"ד על פי מה שאמרו המקובלים ז"ל ששמו של הקב"ה רמוז 'בָּעֵינַיִם' ששני עינים הם כנגד שני יודי"ן, והחוטם אשר ביניהם הוא דוגמת וא"ו והוא צורת אל"ף ממש, ואלו הם מספר שם הוי"ה [26], ולזה אמר (תהלים טז, ח) שִׁוִּיתִי הֳ' לְנֶגְדִּי תָמִיד. ובזה יובן (תהלים כה, טו) עֵינַי תָּמִיד אֶל הֳ' כִּי הוּא יוֹצִיא מֵרֶשֶׁת רַגְלָי, שהוא מצייר תמיד שם הוי"ה בעיניו, ועל ידי זה יוֹצִיא מֵרֶשֶׁת היצר הרע שפורש אותה בעיני בני אדם! ולזה אמר מחוי להו להקב"ה בְּעֵינַיְהוּ שלמדם איך יש רמז לשמו של הקב"ה בעיניים שלהם, ולכן צריכין לקיים מה שאמר הכתוב עֵינַי תָּמִיד אֶל הֳ', שִׁוִּיתִי הֳ' לְנֶגְדִּי תָמִיד, ולא ישימו עיניהם על אדם לבטוח בו כאשר עשו עתה שבאו לקלסו באומרם כִּי אַתָּה אָבִינוּ. או יובן בס"ד על דרך מה שאמרו המפרשים ז"ל בפסוק (תהלים לד, ט) טַעֲמוּ וּרְאוּ כִּי טוֹב הֳ', דאם אדם טועם פרי מתוק אם הוא חולה יטעם מר, נמצא החסרון מצד האדם ואינו מצד הפרי, וכן אם יש חולי בעיניו תהיה לו אור השמש קוץ מכאיב נמצא החסרון מצדו ולא מצד השמש, כן הקב"ה נותן שפע טוב והאדם מצד עונותיו יתהפך לו השפע לרעה, ואין החסרון מצד השפע אלא מצד האדם, וזה שאמר מן הטעימה ומן הראיה תבינו כִּי טוֹב הֳ' תמיד והחסרון הוא מצדרכם עד כאן דבריו. וכן כאן אחוי להו יצחק מדתו של הקב"ה ושפע טובו בְּעֵינַיְהוּ, כלומר עשה להם הוכחה מן ראיית העינים שלהם, ולימוד הוא מוסר השכל לאדם בכמה דברים ובפרט על זמן הגלות. או יובן בס"ד בא ללמדם מוסר השכל מן העינים, והוא שהאור אינו יוצא מן הלובן אלא מן השחור שבעינים, כן אור הטוב של העתיד יגיע להם על ידי הצער ושחרות של הגלות, והגיד להם בזה דאל יצטערו על הצרות שעברו עליהם בגלות, כי הכל היה לטובתם ומאותו החשך מגיע להם זה האור של זמן העתיד, ולזה אמר מחוי להו להקב"ה, רצונו לומר למעשה השם יתברך אשר עשה עמהם בזמן הגלות בענייהו, רוצה לומר מעשים אלו עשו פועל כמו פעולה של עיניהם אשר האור יוצא מתוך החשך.
רָאוּי הָיָה יַעֲקֹב אָבִינוּ לֵירֵד לְמִצְרַיִם בְּשַׁלְשְׁלָאוֹת שֶׁל בַּרְזֶל, אֶלָּא שֶׁזְּכוּתוֹ גָרְמָה לוֹ. פירש רש"י 'משכתים בחבלים ולא בשלשלאות' והכונה רצונו לומר שלא עשיתי סיבות של ירידתו שיהיו קשות עליו כברזל, אלא זכותו גרם שתהיה סיבת ירידתו נוחה וטובה עליו, שהיתה בכבוד בשביל יוסף שהיה מלך, שנמצאת הסיבה נוחה כחבל ולא קשה כברזל. אמנם צריך להבין מעיקרא למה היה ראוי לירידה בסיבה קשה? ועוד למה דמה הקושי לברזל? ונראה לי בס"ד על פי מה שאמר רבינו מהר"ם אלשיך ז"ל בריש שמות, שסיבת גלות מצרים היה כדי להוציא מהם זוהמת הנחש, שעל ידי כך יהיו יכולים לקבל תורה בסיני וידבר שם עמהם פנים בפנים, שיהיו כולם באותו מעמד נביאים גמורים מקטנם ועד גדולם, ומחמת שהיתה הזוהמה רבה מאד אז עד אחר התכת כו' יצא אברהם אבינו ע"ה נקי, ועם כל זה לא נבררה ויצאה הזוהמה כולה, ולכך עשה השם יתברך שיוליד אברהם את ישמעאל תחלה כדי שימשוך חלק רב מזוהמה, ואחר כך נולד יצחק אבינו ע"ה נקי וטהור, ועדיין נשאר זוהמה קצת, ולכך עשה שתתעבר רבקה אמנו ע"ה בעשו עם יעקב כדי שיקח עשו כל הזוהמה ויצא יעקב אבינו ע"ה נקי ובר, וכן היה שהוליד י"ב שבטים כולם צדיקים, אך עדיין היו צריכין זיכוך ולכך גלגל ביאתם למצרים שהיא כּוּר הַבַּרְזֶל, כדרך המניח הזהב בתוך כור כדי להפריש הזהב לצד אחד והסיגים לצד אחד וכנזכר שם עיין שם. אמנם עדיין צריך להבין למה בשביל הקצת מן המקצת הוצרך להיות כל כך שנים במצרים עד שיבדלו הסיגים? ועוד הלא יעקב אבינו ע"ה היה נקי וטהור והראיה שכל בניו הולידם צדיקים גמורים ולמה הוצרך כּוּר הַבַּרְזֶל של גלות מצרים? אך באמת טעם זה הוא נודע, כי הן אמת יעקב אבינו ע"ה נזדכך מאד, מכל מקום מצד הנשים שהיו לאה ורחל ובלהה וזלפה כולם בנות לבן הגיע זוהמה חדשה בבנים, ולכך הוצרך לזה גלות מצרים להתיך הזוהמה אשר נגעה מצד אמותיהם! והנה בזה מובן בס"ד הטעם שנקרא גלות מצרים 'כּוּר הַבַּרְזֶל' (מלכים א' ח, נא), והיינו כי ידוע מה שאמר רבינו האריז"ל 'בַּרְזֶל' ראשי תיבות בִּ לְהָה רָ חֵל זִ לְפָּה לֵ אָה, וזהו כסדר עמידתן למעלה בשרשם שהשפחות הם עומדים אחורי הגבירות. ואם כן מצדנו הם כסדר זה של אותיות 'בַּרְזֶל'. ומאחר שעיקר גלות מצרים היה כדי להתיך זוהמה שנגעה מצד אמותינו הנז' שהם נרמזים באותיות'בַּרְזֶל' לכך נקרא גלות מצרים 'כּוּר הַבַּרְזֶל'. ובזה ממילא מובן הטעם במאמר הזה שאמר רָאוּי הָיָה שֶׁיֵּרֵד בְּשַׁלְשְׁלָאוֹת שֶׁל בַּרְזֶל אלא שזכותו גרם שעשה במקום ברזל, חֶבֶל. והנה ההפרש בין מספר בַּרְזֶל [239] למספר חֶבֶל [40] הוא קצ"ט כמנין צְדָקָה [199], רמז צדקה עשה הקב"ה עם יעקב אבינו ע"ה וזרעו שהחליף להם הברזל בחבל! ובזה יובן (דברים לב, ט) כִּי חֵלֶק הֳ' עַמּוֹ יַעֲקֹב חֶבֶל נַחֲלָתוֹ, רצונו לומר להיות כִּי חֵלֶק הֳ' עַמּוֹ לכך רחם עליהם ועשה ליעקב חֶבֶל נַחֲלָתוֹ מלשון נַחְלָה מַכָּתֵךְ (ירמיהו ל, יב), רצונו לומר המחלה שלו שהוא גלות מצרים משך אותו ב'חֶבֶל' ולא ב'בַּרְזֶל'. ובזה יובן בס"ד (תהלים טז, ו) חֲבָלִים נָפְלוּ לִי בַּנְּעִמִים אַף נַחֲלָת שָׁפְרָה עָלָי, דאמרו רבותינו ז"ל שגם זכות יוסף הע"ה סייע בכבוד הירידה והעליה, כמו שנאמר (בראשית מו, ג) אַל תִּירָא מֵרְדָה מִצְרַיְמָה וכו' וְיוֹסֵף יָשִׁית יָדוֹ עַל עֵינֶיךָ, וזה שאמר חֲבָלִים נָפְלוּ לִי במקום שלשלאות ברזל, על ידי הַנְּעִמִים הם יעקב ויוסף, וגם נַחֲלָת סך הגלות שהוא נחל ת' שנה שָׁפְרָה עָלָי שיצאנו קודם הזמן בזכותם, כמו שנאמר (תהלים עז, טז) גָּאַלְתָּ בִּזְרוֹעַ עַמֶּךָ, בשביל שהם בְּנֵי יַעֲקֹב וְיוֹסֵף סֶלָה גם שָׁפְרָה אותיות פְּשָׁרָה שנתפשרנו בחצי הזמן. והא דקרי להו חַבְלֵי אָדָם, נראה לי על פי מה שכתב הרמב"ם ז"ל (בפירוש המשנה פ"ח דשבת) שהמנהג לקשור חבלים ליולדות שתתלה עצמה בעת הלידה כדי שיהיו לה לעזר בעת לידתה יעויין שם, וידוע כי הגלות נמשל ליולדה היושבת על המשבר כמו שנאמר (ישעיהו כו, יז) כְּמוֹ הָרָה תַּקְרִיב לָלֶדֶת תָּחִיל תִּזְעַק בַּחֲבָלֶיהָ, ולכן על גלות מצרים אמר בְּחַבְלֵי אָדָם אֶמְשְׁכֵם (הושע יא, ד), כי לבהמה מושכים בחבל כדי שלא תמרוד ותברח, אך לאדם כיולדה וכיוצא שנותנין החבל להיות לו לעזר, כן גלות מצרים הי' לעזר לישראל ולכך קראו 'חַבְלֵי אָדָם'. והנה רש"י ז"ל פירש (הושע יא, ד) בְּחַבְלֵי אָדָם אֶמְשְׁכֵם, בשביל חוב אדם, וצריך להבין למה מכנה חוב האדם בשם חבלים? ונראה לי בס"ד על פי מ"ש רבינו האריז"ל סיבת ירידת ישראל למצרים הוא כדי לברר נשמות שנפלו שם מן הקרי שראה אדם הראשון באותם ק"ל שנה שפירש מאשתו, וז"ס [וזה סוד] וְהַקֹּל נִשְׁמַע בֵּית פַּרְעֹה (בראשית מה, טז), 'קל' כתיב והם היו בסוד הדעת, בסוד מה שאמרו רבותינו ז"ל (יבמות נג:) אין קשוי אלא לדעת, לכך ישראל שהיו בסוד הדעת ביררום עיין שם. והנה חֶבֶל יש בו משמעות של חַבָּלָה, והאדם אם יראה קרי שהוא שכבת זרע לבטלה הרי זה מחבל נשמות בכך, אך חֶבֶל בהפוך אתוון חֵלֶב, שהם ירדו למצרים בשביל חבלה שעשה אדם הראשון באותם ק"ל שנה בשכבת זרע לבטלה. וזהו בְּחַבְלֵי אָדָם אֶמְשְׁכֵם שפירש רש"י 'בשביל חוב אדם' אך ליעקב וזרעו נהפך חֶבֶל זה לאותיות חֵלֶב כי בירדתם למצרים אכלו את חלב הארץ, וכן פרעה אמר להם (בראשית מה, יח) וְאִכְלוּ אֶת חֵלֶב הָאָרֶץ, וזהו ענין ירידת יעקב אבינו ע"ה וזרעו שירדו בכבוד, וסיים הכתוב (הושע יא ד) בַּעֲבֹתוֹת 'אַהֲבָה' אמשכם, אותיות 'הא בה' רמז להשפעת המזון שנמשך מן ה"א ראשונה שבשם בסוד 'הֵא' לָכֶם זֶרַע וּזְרַעְתֶּם, גם ה"א בה שלא ירדו למצרים אלא ל'מִצְרַיְמָה' [385] שעולה מספר שְׁכִינָה [385]. ואמר (שם) כִּמְרִימֵי עֹל, שעשיתי להם סיוע בסך הגלות שהיה ת' שנה כמו שאמרו רבותינו ז"ל שכינה השלימה, וכן אמרו רבותינו ז"ל מלאכים השלימו המנין. ואמר עוד (שם) וְאַט אֵלָיו אוֹכִיל, רמז לאלפא ביתא דא"ט ב"ח שהיא במלכות בעשר ספירותיה, א"ט כתר, ב"ח חכמה, ג"ז בינה וכו', ורצונו לומר שנתתי לה השפעה וכח מסור א"ט ב"ח שתכיל אותה בקרבה מלשון (מלכים א' ז, כו) אַלְפַּיִם בַּת יָכִיל.

Daf 90a



Daf 90b



Daf 91a



Daf 91b



Daf 92a

אֵין הַשְּׁכִינָה שׁוֹרָה אֶלָּא עַל חָכָם, גִּבּוֹר, וְעָשִׁיר, וּבַעַל קוֹמָה. הדקדוק ידוע בשלמא חָכְמָה צריכה, אבל גִּבּוֹר, וְעָשִׁיר וּבַעַל קוֹמָה מה צורך בהם לנבואה? ונראה לי בס"ד לנבואה צריך לה מדת ענוה, דאין הקב"ה משרה שכינתו אלא על עניו באמת, ואמרתי רמז נכון בזה כי שם 'ענו' אשר בע"ב שמות של וַיִּסַּע הוא שם ס"ג שהוא מספר נָבִיא [63],לרמוז כי נביא צריך שיהיה עניו. אך עניו האמיתי הוא מי שיש לו מעלות שהטבע מכריחו להתגאות בהם ועם כל זה אינו מתגאה, אם הוא עניו אמיתי אשר ישובח בענוה שראוי להיות נביא, מה שאין כן אדם חסר המעלות אין לו שבח כל כך אם הוא עניו, וכמו שאמרו (פסחים קיג:) דל גאה אין הדעת סובלתו, ולכן צריך שיהיה הנביא עָשִׁיר וְגִּבּוֹר וּבַעַל קוֹמָה, כדי שהיצר וטבע החומר מכריחו להתגאות ועם כל זה הוא עניו באמת, ובזה הוא ראוי שתשרה עליו שכינה בנבואה כי ענוה שלו בדוקה ומנוסה.

Daf 92b



Daf 93a



Daf 93b



Daf 94a



Daf 94b



Daf 95a

מְלַמֵּד שֶׁקִּלְּעָהּ הַקָּדוֹשׁ בָּרוּךְ הוּא לְחַוָּה, וֶהֱבִיאָהּ אֵצֶל אָדָם. פירוש בעת שבראה גזר שיהיה שערה נברא קלוע מעיקרו, ולא סתור שתצטרך לקלעו אחר כך בידיה כדי שאדם הראשון יראנה שערה קלוע הוא נוי שלה תיכף בראיה הראשונה שרואה אותה אחר שנבראת, וצריך להבין למה עשה כן שתהיה גם קליעת שערה שהוא רק לנוי בידי שמים, והוה סגי שיהיה שערה נברא סתור ויתן בינה בחוה שתקלע אותו בשביל נוי ויופי, כמו שנתן בינה באדם הראשון כמ"ש להכות אבן באבן ולהוציא אש מתוכם? ונראה לי בס"ד דרמז לה בזה שהקשוט באשה הוא חיוב עליה השורת הדרך ארץ שתקשט עצמה בפני בעלה, לכן גם קליעת שערה שהוא מכלל הקישוט נעשה לה בידי שמים מתחלת בריאתה. ועוד נראה לי בס"ד טעם נכון לזה, דידוע מה שאמר רבינו האר"י ז"ל בשער טעמי המצות שערות הראש הם בחינת הדין, ולכן הזכר צריך לגלח להיותם דינין תקיפין בסוד (ויקרא יג, מ) וְאִישׁ כִּי יִמָּרֵט רֹאשׁוֹ טָהוֹר הוּא ורק משייר הפאות, אבל האשה היא בחינת עשיה וכל אחיזת הדינין ושרשם בה, ואם נעביר הדינין גם מן האשה יתבטלו לגמרי, ולכן אין האשה מגלחת שער ראשה אלא אדרבה מגדלת אותו כדי להשאיר בה שורש הדינין יעויין שם. ובזה מובן הטעם שפיר מה שעשה הקב"ה שיהיה שער ראשה קלוע כשבראה, היינו כדי לכפות כוחות הדינין, דקליעה הוא ענין כפיה שנכפפין השערות ולא יתרחבו, מה שאין כן שער סתור הוא ענין התפשטות.

Daf 95b



Daf 96a



Daf 96b



Daf 97a

גְּזֵרָה שָׁוָה לָא גָּמִיר. פירש הרי"ף ז"ל הכונה אפילו רבי עקיבה לא אמרה דרך גזרה שוה דהא לָא גָּמִיר גְּזֵרָה שָׁוָה זו מרבו, אלא כך אמרה דרך דרש ואסמכתא עד כאן דבריו. והוא ביאור נכון לתרץ בו קושיתו. ברם צריך לנו לדעת, בשלמא אי גמיר גזרה שוה אין עליו קושיא דְהַתּוֹרָה כִּסַּתּוּ, וְאַתָּה מְגַלֶּה אוֹתוֹ, אבל אם דרש זה מעצמו מה יענה לקושיא זו דרבי יהודה בן בתירא דְהַתּוֹרָה כִּסַּתּוּ וכו'? ונראה לי בס"ד על פי מה שאמרו בשם הגאון פני יהושע ז"ל, ביאור מדרש פליאה וז"ל שאלו את רבי מקושש מי היה? אמר להם, מה עשה? אמרו לו תולש היה. אמר להם מקושש זה צלפחד! ופירש הגאון הנזכר דבגמרא פליגי חד אמר מקושש תולש היה, וחד אמר מעביר ד' אמות ברשות הרבים היה, ועל זה יש להקשות בשלמא למאן דאמר מעביר ד' אמות ברשות הרבים היה, לכך הוצרך הכתוב לומר (במדבר טו, לב) וַיִּהְיוּ בְנֵי יִשְׂרָאֵל בַּמִּדְבָּר וַיִּמְצְאוּ אִישׁ מְקֹשֵׁשׁ עֵצִים בְּיוֹם הַשַּׁבָּת, דאיתא בגמרא (שבת דף ו.) המדבר בזמן שהיו ישראל שרוים בו היה לו דין רשות הרבים, ואחרי זה יש לו דין כרמלית, ולכך הקדים לומר וַיִּהְיוּ בְנֵי יִשְׂרָאֵל בַּמִּדְבָּר ללמדך שהיה מעביר ד' אמות ברשות הרבים ולכך נתחייב מיתה מן התורה, אבל למאן דאמר תולש היה למאי אצטריך הכתוב לומר וַיִּהְיוּ בְנֵי יִשְׂרָאֵל בַּמִּדְבָּר? ותירץ הגאון למאן דאמר זה בא ללמדנו דמקושש לשם שמים נתכוין, כמו שכתבו התוספות בבתרא (דף קיט) שיש מדרש רבותינו ז"ל מקושש לשם שמים נתכוון, שהיו אומרים כיון שנגזר עליהם (במדבר יד, לה) בַּמִּדְבָּר הַזֶּה יִתַּמּוּ שוב אינם חייבין במצות, לכך עמד וחלל שבת כדי שיהרג ויראו אחרים וְלֹא יֹאמְרוּ עוֹד כזאת! ולכן הקדים הכתוב לומר וַיִּהְיוּ בְנֵי יִשְׂרָאֵל בַּמִּדְבָּר שנגזר עליהם בַּמִּדְבָּר הַזֶּה יִתַּמּוּ, והיו קצתם חושבין שאין חייבין עוד במצות, לכך כתיב (שם) וַיִּמְצְאוּ אִישׁ מְקֹשֵׁשׁ עֵצִים, כדי שיהרג וידעו שכולם חייבין במצות גם עתה במדבר! ולכן כששאלו את רבי מקושש מי היה? לא השיב להם שמו עד שידע מה הם חושבין עונו? דאולי חושבין שהיה מעביר וְהַתּוֹרָה כִּסַּתּוּ ואיך יגלהו? ואחר שאמרו לו תולש היה, דאז למאן דאמר זה מוכרח לומר דלשם שמים נתכוין דלכך הזכיר הכתוב שֶׁהָיוּ יִשְׂרָאֵל בַּמִּדְבָּר וכאמור, אז אמר להם צלפחד היה, דכיון דלשם שמים נתכוין הרי זה שבח לו דמסר עצמו להריגה בשביל שלא יהיה אחד מישראל חושב לבטל מצות התורה! עד כאן דבריו. והשתא לפי זה יש לומר דרבי עקיבה ורבי יהודה בן בתירא בהא פליגי, דרבי עקיבה סבר תולש היה ולכן מוכרח לומר דלשם שמים נתכון, ולכך גילה שמו דהוא שבח לו, אבל רבי יהודה בן בתירא סבירא ליה מעביר היה, לכך חש להא ואמר 'התורה כסתו ואיך תגלהו!' והא דלא ניחש לרבי עקיבה לומר מן וַיַּעְפִּלוּ, היה היינו משום דכתיב (במדבר כז, ג) כִּי בְחֶטְאוֹ מֵת, משמע חטא יחיד דהיה לו דוקא, אבל חטא וַיַּעְפִּלוּ הי' של רבים, ולפי מ"ש לעיל דרבי עקיבה סבירא ליה תולש הי' ולשם שמים נתכון לכך אמרו בְחֶטְאוֹ מֵת ולא אמרו 'בָּעֲוֹנוֹ' דקרו לה שוגג ששגג בדבר זה שחשב שמותר לעשות עוון בידים בשביל לזכות אחרים.
הַחוֹשֵׁד בִּכְשֵׁרִים לוֹקֶה בְּגוּפוֹ. פירוש בְּצָרַעַת וצריך טעם לזה, ונראה לי בס"ד על פי מה שאמר רבינו האר"י ז"ל בשער המצות פרשת תזריע, שהצרעת תהיה מכח הסתלקות החכמה עיין שם, והנה הַחוֹשֵׁד בִּכְשֵׁרִים מוכח שנסתלק ממנו אור החכמה, שאם היה לו חכמה לא היה טועה לחשוד הפך האמת, דחכם עדיף מנביא לכוין על האמת, וזה אם היה חכם שלא נסתלק ממנו אור החכמה לא היה מכוין הפך האמת לכן ענשו בצרעת שבאה על ידי הסתלקות אור החכמה.
וְגַלְיָא קַמֵּיהּ הַקָּדוֹשׁ בָּרוּךְ הוּא, דִּמְהֵימְנֵי יִשְׂרָאֵל. מקשים דאם כן אמאי אמר לו (שמות ד, ח) וְהָיָה אִם לֹא יַאֲמִינוּ? ונראה לי בס"ד, כיון דאמר לו בפירוש מעיקרא שיאמינו, אז אם לא היה חוזר ואומר לו וְהָיָה אִם לֹא יַאֲמִינוּ לא היתה אמונה שלהם נעשית מחמת הבחירה, אלא היתה נעשית בהכרח מחמת שהקב"ה אמר עליהם שיאמינו, ולפי זה לא יהיה להם שבח וזכות באמונה זו, על כן אחר שאמר לו בתחלה שיאמינו חזר ואמר לו וְהָיָה אִם לֹא יַאֲמִינוּ שהטיל ספק בזה, הנה בכך נתבטל אותו הכרח של האמונה שיצא מכח דבורו יתברך בראשונה כשאמר לו שיאמינו ונשארו האמונה כפי בחירתם, ולכך כאשר (שמות ד, לא) וַיַּאֲמֵן הָעָם אחר כך נעשה מזה זכות גדול להם ונשתבחו בכך.
מֵחֵיקוֹ הוּא, דְּשָׁבָה כִּבְשָׂרוֹ. נראה לי בס"ד תחלה אמר לו (שמות ד, ו) הָבֵא נָא יָדְךָ בְּחֵיקֶךָ, והיינו חֵיקֶךָ אות 'ש' שהיא עומדת בחק שמך, ותתן עליה אותיות 'יד' אז יהיה צירוף 'ידש' המורה על הלקאה לשון 'דישה' והוא אחר שעשה צירופים על שם שדי. אך אחר כך בטובה אמר לו הָשֵׁב יָדְךָ אֶל חֵיקֶךָ, תיבת הָשֵׁב מורה על חזרה לאחור, כלומר צירוף 'יד' עם חֵיקֶךָ שהוא 'ש' שנעשה 'ידש' הָשֵׁב אותו לאחור שנעשה שם שדי ביושר, כי 'ידש' למפרע 'שדי' ושם זה יורה על הטובה והוא לשון שָׁדַיִם של יניקה, וגם עוד ראיתי בספר קהילת יעקב שהביא מן ספר 'דן ידין' שכינה החכמה באותיות 'שדי' ובגילוי אור החכמה מסתלק הצרעת כנודע מדברי רבינו האר"י ז"ל בשער המצות.
אָמַר רַבִּי אֶלְעָזָר: נֵס בְּתוֹךְ נֵס. עיין מהרש"א שהקשה על פירוש רש"י דהוה ליה למימר 'נֵס אַחַר נֵס' דתרי ניסי המה הבאים בזה אחר זה, ומה שפירש מהרש"א עדיפה עדיין לא נתרץ דקדוק הנזכר, כי נס הבליעה התחיל להראות תיכף בתחלת הבליעה, אך נס עביות המטה בא אחר שהתחיל נס הבליעה, ואם כן עדיין יש להקשות הוה ליה למימר 'נֵס אַחַר נֵס'? ונראה לי בס"ד ענין ב' נסים אלו הן הוא שנעשה במטה כח רוחני לבלוע, ועוד היה נס אחר בבליעה עצמה שבלע הכל בבת אחת ולא בלעם אחת אחת, ואם כן תיכף כשנראה נס הבליעה נראה נס הב' שבלע הכל בבת אחת וזהו נֵס בְּתוֹךְ נֵס, ולכך גם במילוי נֵס יש מספר נֵס [110] כזה נו" ן ס מ"ך [110], ולזה אמר נעשה בפעולתו נֵס 'בְּתוֹךְ' נֵס:

Daf 97b

'דְּבָרִים', 'הַדְּבָרִים', 'אֵלֶּה הַדְּבָרִים', אֵלוּ שְׁלֹשִׁים וְתֵשַׁע מְלָאכוֹת, שֶׁנֶּאֶמְרוּ לְמֹשֶׁה בְּסִינַי. נמצא ל"ו מלאכות נרמזו בתיבת אֵלֶּה [36] ושלשה בתיבת הַדְּבָרִים, ובזה יובן בס"ד רמז הכתו' (שמות כא, י) אִם אַחֶרֶת יִקַּח לוֹ שְׁאֵרָהּ כְּסוּתָהּ וְעֹנָתָהּ לֹא יִגְרָע, וְאִם שְׁלָשׁ אֵלֶּה לֹא יַעֲשֶׂה לָהּ וכו' ונראה לי בס"ד כי השבת הוא מניק לימי החול כמו אם המניק את בנה, והאדם ניזון בימי החול מקדושת השבת ולכן השבת יקרא אֵם, וזהו שנאמר 'אֵם ' אַחֶרֶת יִקַּח לוֹ אֵם בציר"י, אַחֶרֶת רצונו לומר אחרון שהוא סוף השבוע, נמצא הוא אֵם אחרונה יִקַּח לוֹ האדם להיות נזון ממנו בימי החול, שְׁאֵרָהּ הם ג' סעודות כסותה בגדי שבת וְעֹנָתָהּ הזווג עם אשתו לֹא יִגְרָע, אך כל אלו הם ענין עשין, וְאִם שְׁלָשׁ אֵלֶּה המה הלאוין דשבת שנרמזו השלש בפני עצמו, והששה ושלשים בתיבת אלה בפני עצמו, לֹא יַעֲשֶׂה לָהּ וְיָצְאָה חִנָּם, דמה בצע בעשין אם לא ישמרו את הלאוין! דף צ"ט
וְנִרְאִין קְרָסִין בַּלּוּלָאוֹת, כַּכּוֹכָבִים בָּרָקִיעַ. נראה לי בס"ד בזה להורות שהמשכן יתקיים אצל ישראל אם יהיו צדיקים תמיד שנמשלו לכוכבים, כמו שנאמר (דניאל יב, ג) וּמַצְדִּיקֵי הָרַבִּים כַּכּוֹכָבִים לְעוֹלָם וָעֶד. ומה שאמרו גְדוֹלָה חָכְמָה שֶׁנֶּאֶמְרָה בָּעֶלְיוֹנוֹת, נראה לי בס"ד כי העליונים רומזים ללבושי האורה הנבראים מן המחשבה והדבור שהם למעלה בראש, והתחתונים רומזים ללבושי האורה הנבראים מן המעשה שהיא למטה בידים, גם העליונים רומזים למצות ומעשים טובים של הצדיקים אשר הם שלמים מעת עשייתם, לכך עשו מלאכים מעיקרא מעת היותם במחובר, והתחתונים רמז להמון אשר תחלת עשייתם חסדים ואחר זה נתקנים ונשלמים, ומה שנתן הקב"ה חכמה לנשים במעשה העזים, כי העזים הם גבורה והנשים גם כן שרשם בגבורה.

Daf 98a



Daf 98b



Daf 99a



Daf 99b



Daf 100a



Daf 100b



Daf 101a



Daf 101b



Daf 102a



Daf 102b



Daf 103a



Daf 103b

מִכָּאן רֶמֶז לְנִסּוּךְ מַיִם מִן הַתּוֹרָה. הא דנאמר נסוך המים בתורה ברמז נסתר ולא בפירוש כמו הַיַּיִן? נראה לי בס"ד הטעם דהיין הוא גבורות והם מגולים, והמים חסדים שהם מכוסים, כמו שאמר רבינו האר"י ז"ל בסוד הכתוב (משלי כז, ה) טוֹבָה תּוֹכַחַת מְגֻלָּה מֵאַהֲבָה מְסֻתָּרֶת. והא דניתן נסוך המים בחג הסוכות דוקא, נראה לי בס"ד הטעם, דידוע דישיבת הסוכה היא אות וסימן שישראל לבדם נתקבלו בתשובה מה שאין כן אומות העולם, לכן לעתיד הקב"ה בודק את אומות העולם בסוכות וסוף דבר בועטין בה ויוצאין. ובזה פירשו המפרשים רמז הכתוב (שופטים ח, טז) וַיֹּדַע בָּהֶם אֵת אַנְשֵׁי סֻכּוֹת, ובזה פירשו (הושע יד, ח) יָשֻׁבוּ יֹשְׁבֵי בְצִלּוֹ, והטעם פרשתי בס"ד במקום אחר, כי התשובה מן הבינה שה"ס [שהוא סוד] הבריאה, וישראל נשמתם מן הבריאה הנקראת כסא הכבוד שהיא בסוד הבינה, כמ"ש בָּרוּךְ אֱלהֵינוּ שֶׁבְּרָאָנוּ לִכְבוֹדוֹ, ואומות העולם אין להם חלק ושורש לא בבריאה וגם לא ביצירה אלא רק בעשיה, ולכן אין להם חלק בתשובה מאחר שאין להם חלק בבינה שה"ס הבריאה שמשם אור התשובה, כי כל אחד עלייתו תהיה כפי מדרגת שרשו. ודבר זה נראה לעין בעליית המים, והוא כי המים אשר יוצאים ובאים ממקום גבוה אף על פי שיורדים בתוך הצינור למקום תחתון, הנה הם יכולים לעלות מאליהם בתוך הצינור ההוא עד שיעור גובה המקום שיצאו ובאו ממנו באותו הצינור כזה וכן הענין כאן, ישראל אשר נחצבו מן הבריאה אף על פי שירדו הנשמות למטה, יכולים הם לעלות עד מקום שנחצבו לקבל שפע אור התשובה משם, מה שאין כן אומות העולם שנפשותם נחצבו מן העשיה איך יעלו לקבל שפע מן הבריאה?! וידוע כי בסוכות יש הארת הבינה כי הסוכה היא סוד הבינה הסוככת עלינו כנזכר בכונות, ולכן בסוכות שאנחנו יושבין בצל הבינה עושין הנסוך במים, שהוא המורה בטבעו איך יהיו ישראל לבדם יכולים לקבל שפע הבינה. או יובן הטעם לנסוך המים בסוכות, כי ישראל נתקבלה תשובתם ביום הכפורים מחמת טוהר לבבם, כמו שאמרו במדרש לקווץ וקרח שהלכו לנגדן וכו', ונמצא עתה ישראל בסוכות הם תוכם כברם שנטהרו על ידי התשובה, לכן עושין שמחת הנסוך במים, כי המים תוכם כברם, דהמלוי הוא כמו מספר הפשוט, מה שאין כן הַ'יַּיִן' יש בהם אות וא"ו בנתיים.

Daf 104a

אָמַר רַב חִסְדָּא: מֵם וְסָמֶךְ שֶׁבַּלּוּחוֹת, בְּנֵס הָיוּ עוֹמְדִים. נראה לי בס"ד בתוך מֵם סָמֶךְ יש מספר נֵס כי נודע מכתבי רבינו האר"י ז"ל דאות מ' במלואה תמלא לפעמים ביו"ד גם כן כזה 'מַיִם' ונמצא לפי זה מלוי מֵם שבלוחות עולה נֵס [110], ולזה אמר בְּנֵס עוֹמְדִים, ולכן התורה נקראת סם וכמו שאמרו בגמרא (קידושין ל:) 'וְשַׂמְתֶּם' - סם תם, וכן אמר רבא זכה נעשית לו סמא דחיי וכו', יען כי אותיות אלו הם בְּנֵס עוֹמְדִים לכך נקראת התורה עליהם, ולכן גם הארון שבו הלוחות בנס עומד, כי אמרו רבותינו ז"ל (מגילה י:) מקום הארון אינו מן המדה ובנס עומד. ונראה לי בס"ד לכן משה רבינו ע"ה זכה למסוה על שם התורה שנקראת ס"מ, והיא חמשה ספרים שבכתב, וששה סדרים על פה, הרי אותיות 'מַסְוֶה' וזכה לחן זה בזכות התורה.
מַנְצְפַּ"ךְ, צוֹפִים אָמְרוּם. הא דנקטי להו שלא כסדרן כי סדרן הוא כמנפ"ץ, נראה לי בס"ד על פי מה שאמר רבינו האר"י ז"ל בשער מאמרי רשב"י סוף ביאור אר"ז, כי אותיות מ"ן שהם נצח והוד נמתקו, ואותיות צפ"ך שהם חג"ת [חסד, גבורה, תפארת] לא נמתקו יעויין שם. ובזה מובן הדבר דנקטי להו לאותיות 'מַנְ' בראשונה דאלו נמתקו, ואחריהם תפסו 'צְפַּ"ךְ' על פי סדר חג"ת, דנקטי להו כפי סדר הספירות ולא כסדר האותיות. או יובן בס"ד דנקטי לאותיות צפ"ך שלא כסדרן להורות דאלו לא נמתקו, ולכך עשו בהם שנוי לסימן ונקטנהו מעילא לתתא בערך המספר שלהם, אבל סדר מקומם הוא הפוך, כי כל קריאה של אותיות למפרע הם דין בסוד אור חוזר, והוא טעם נכון בעזה"י. או יובן בס"ד טעם על פי הפשט, דשינה סדרן להורות דלאו על אותם אותיות הנכתבים בראש ואמצע תיבות איירי, שהם מ"ם פתוחה ונ"ן וצד"י וכ"ף ופ"ה הכפופים, אלא מיירי רבי ירמיה באותם שהם נחשבים אצלינו לאותיות משונות, שאינן נכתבים לא בראש ולא באמצע אלא רק בסוף לכך שינה סדרן לומר דאיירי באותם המשונים.
אַתּוּ דַּרְדְּקֵי הָאִידְנָא לְבֵי מִדְרָשָׁא, וְאָמְרוּ מִילֵי, דַּאֲפִלּוּ בִּימֵי יְהוֹשֻׁע בִּן נוּן, לָא אִיתְּמַר כְּוָותַיְהוּ. הקשה הגאון חיד"א ז"ל במראית העין למה לי להאריך לשון, והוה ליה למימר אָמְרֵי דַּרְדְּקֵי מִילֵי דַּאֲפִלּוּ בִּימֵי יְהוֹשֻׁע וכו'? עיין שם. ונראה לי בס"ד כי בית המדרש העקרי הוא מקום שמגדלין בו תורה חכמי הדור שיושבים שם לפלפל ולמסבר, והילדים המתחילים ללמוד לא יכנסו שם, אלא יש להם מקום אחר שיושבים שם מלמדי תינוקות ומלמדים אותם, אך אחר שיראו שכבר נתחכמו, ויש בהם כח לקבל תורה מפומייהו דרבנן קדישי הלוחמים במלחמתה של תורה בבית המדרש העקירי, אז מכניסים אותם שם, ואלו הדרדקי קדישי דנקטי הכא הם דרשו רמזי התורה האלה ביום הראשון אשר הכניסום לבית המדרש קמי רבנן קדישי, וזה החידוש דאמרו לרבי יהושע בן לוי אַתּוּ דַּרְדְּקֵי הָאִידְנָא לְבֵי מִדְרָשָׁא, 'הָאִידְנָא' דייקי כלומר היום הזה היתה התחלת כניסתם ביאתם לבית המדרש, ועם כל זאת אָמְרוּ מִילֵי יקירי דַּאֲפִלּוּ בִּימֵי יְהוֹשֻׁע לָא אִיתְּמַר כְּוָותַיְהוּ. או יובן בס"ד האריכו לשון לומר דאם היה זה בדורות הראשונים לא היה כל כך חדוש אצלינו, אך החידוש הוא דאתו הָאִידְנָא בדור זה שנתמעטו הלבבות ועם כל זה אָמְרוּ מִילֵי יקירי, ומזה תבין עומק דברי חכמים, דהא דברים אלו אם הם רק לפי פשוטם לא היה בהם פלאות חכמה שמשבחים אותם כל כך, אך מוכרח שכל דבריהם רצוף בתוכם ענינים עמוקים ונסתרים. והנה המפרשים ז"ל הקשו אמאי נקטי זמן יְהוֹשֻׁע? ונראה לי בס"ד דנקטי דור הראשון, כי לא היה אפשר להם לומר אפילו בימי משה רבינו ע"ה לא אתמר, דהוה משמע דאפילו משה רבינו ע"ה לא אמר כוותייהו וזה אי אפשר! דהא כל מה שתלמיד עתיד לחדש נגלה למשה רבינו ע"ה בסיני, וכמו שאמרו רבותינו ז"ל כן בפירוש, ולכך נקטי דור הראשון שאחריו. ועוד כי בדור יהושע נמצאו חכמים גדולים כעתניאל בן קנז שהחזיר בפלפולו כמה הלכות שנשתכחו באבלו של משה רבינו ע"ה. ועוד נקיט על דורו של יהושע שנכנסו לארץ ישראל דאוירה מחכים ועם כל זה לא אתמר כוותייהו.
אָלֶף־בֵּית, אַלֵּף בִּינָה. והא דכינה התורה בשם 'בִּינָה' מפני שהתורה נתנה מעולם הבריאה שה"ס [שהוא סוד] בינה, ולכן התחילה בבית ולא באלף כי לא זכו לתורה דאצילות עדיין, וסמך לתורה גְּמוֹל דַּלִּים דדמו להדדי, שגם בעסק התורה יהיה גְּמוֹל דַּלִּים, שיתבררו ניצוצי הקדושה שהם דַּלִּים בהיותם מעורבים ברע ועסק התורה מחיה אותם ומפרנס אותם. ואחרי זה רמז לאותיות הֵא־וָו, זֶה שְׁמוֹ שֶׁל הַקָּדוֹשׁ בָּרוּךְ הוּא שהוא משתלם על ידי עסק התורה ועל ידי הצדקה, כי תורה שבכתב חמשה ספרים ושבעל פה ששה סדרים הרי אותיות 'הו' והצדקה נעשית בזרוע שהוא וא"ו, ובכף שבו חמשה אצבעות, ותשלום השלם הוא באותיות 'וה' דכתיב (שמות יז, טז) כִּי יָד עַל כֵּס יָהּ. ולכן אחר שרמז על שלימות ארבע אותיות שם הוי"ה ב"ה אמר וְאִם אַתָּה עוֹשֶׂה כֵן הַקָּדוֹשׁ בָּרוּךְ הוּא זָן אוֹתְךָ וכו', והיינו זָן כנגד ה"א אחרונה, וְחָן כנגד אות וא"ו, וּמֵטִיב כנגד ה"א ראשונה, וְנוֹתֵן לְךָ יְרוּשָׁה כנגד אות יו"ד, וְקוֹשֵׁר לְךָ כֶּתֶר לָעוֹלָם הַבָּא כנגד קוץ היו"ד דשם הוי"ה שה"ס [שהוא סוד] כֶּתֶר. ועוד נראה לי בס"ד זָן אוֹתְךָ בעולם הזה, ואל תחשוב שיאכילך שכר מצותך, אלא חָן אוֹתְךָ בדרך חנינה שהוא בתורת צדקה, ועוד מֵטִיב לְךָ ברוחניות שיעזרך לתורה ומצות וזו הטבת הנפש, וְנוֹתֵן לְךָ יְרוּשָׁה חלק אחרים כמו שאמרו (חגיגה טו.) זכה נוטל חלקו וחלק חבירו בגן עדן, וְקוֹשֵׁר לְךָ כֶּתֶר לָעוֹלָם הַבָּא שתזכה למסיבה של צדיקים, כמו שאמרו (ברכות יז.) צדיקים יושבים ועטרותיהם בראשיהם ונהנין מזיו השכינה, ופירש רבינו האר"י ז"ל עטרות אלו הם אורות שנבראו מעסק התורה שלהם! ופרשנו בס"ד הא דלא אמרו 'ורואין' פני שכינה אלא 'נהנין' שהעטרות להיותם אור זך זורח בהם אור השכינה ויוצא מהם אור גדול, כענין אור השמש הזורח על אבן טובה או זכוכית לבנה שנולד מזה אור מחדש מבהיק מאד, אבל באור השכינה עצמו אין יכולין לראות, וזהו קוֹשֵׁר לְךָ כֶּתֶר לָעוֹלָם הַבָּא הם העטרות הנז'. ועוד נראה לי בס"ד אושר עולם הזה הוא בני חיי מזוני, וכנגד 'מזוני' אמר זָן אוֹתְךָ, וכנגד 'בני' אמר חָן אוֹתְךָ, כי הבנים לאיש הם דרך חנינה, כמו שאמרו רבותינו ז"ל וִיחֻנֶּךָּ בבנים, כמו שנאמר (בראשית לג, ה) הַיְלָדִים אֲשֶׁר חָנַן אֱלֹהִים אֶת עַבְדֶּךָ, וכנגד 'חיי' אמר מֵטִיב לְךָ, כי באריכות ימים נאמר לשון הטבה, דכתיב (דברים ה, טז) לְמַעַן יַאֲרִיכֻן יָמֶיךָ וּלְמַעַן יִיטַב לָךְ, ואמר נוֹתֵן לְךָ יְרוּשָׁה על שכר עולם הבא שנאמר בו לשון ירושה, דכתיב (משלי ח, כא) לְהַנְחִיל אֹהֲבַי יֵשׁ וְאֹצְרֹתֵיהֶם אֲמַלֵּא, והם ש"י [310] עולמות שעתיד הקב"ה להנחיל לכל צדיק וצדיק, ואמר קוֹשֵׁר לְךָ כֶּתֶר שאחרי זה יזכה לש"י כפול [620] שבו נשלם אצלו מספר 'כֶּתֶר' [620] דלכן נאמר תחלה לְהַנְחִיל אֹהֲבַי 'יֵשׁ' מספר ש"י שהוא חצי הכתר, ואחר כך אֹצְרֹתֵיהֶם אֲמַלֵּא להשלים הכת"ר שהוא ש"י כפול.
נֶאֱמָן כָּפוּף, נֶאֱמָן פָּשׁוּט. כינה הצדיק בשם נֶאֱמָן דאיירי בנאמן בצדקתו שהוא צדיק מבית ומבחוץ שתוכו כברו ממש. ומה שאמר אֲנִי קוֹשֵׁר לוֹ כֶּתֶר כְּמוֹתִי, נראה לי הכונה מה הקב"ה מחיה מתים, גם הצדיק מחיה אותם הנשמות המגולגלים בדומם צומח חי מדבר! מה הקב"ה מלביש ערומים, גם הצדיק מלביש אותם נשמות ערטלאין בנפש הגר שהוא בורא על ידי עסק התורה! מה הקב"ה זן העולם, כך הצדיק זן בזכותו כמו שאמר (תענית כד:) כל העולם כולו ניזון בשביל חנינה בני! מה הקב"ה מאיר לעולם, כן הצדיק מאיר לעולם בתורתו, כמו שנאמר (משלי ו, כג) כִּי נֵר מִצְוָה וְתוֹרָה אוֹר, וזהו כֶּתֶר פאר כְּמוֹתִי. ומה שאמר הוֹסִיף לְךָ הַכָּתוּב כְּפִיפָה אף על גב דאין כאן דרשה בכתובים אלא באותיות, רמזו בזה על צורת האות הכתובה, כי בצדיק כפופה ופשוטה יש צורת נו"ן כפופה וצורת נו"ן פשוטה, אמנם יש מן הצד תוספות צורת יו"ד בזה ובזה, והיו"ד היא קטנה וכפופה, ועל זה אמרו הוֹסִיף לְךָ הַ'כָּתוּב' דייקא, דהיינו בכתיבת האות כְּפִיפָה עַל כְּפִיפָתוֹ, וזו אות היו"ד שהיא עומדת מן הצד בתוספות.
שִׁין, שֶׁקֶר. תָּו, אֱמֶת. יש להקשות למה רמז האמת באות אחרונה שבו ושקר באות ראשונה שבו? ונראה בס"ד כי שֶׁקֶר שליטתו בראשונה דוקא אך אַחֲרִיתוֹ עֲדֵי אֹבֵד (במדבר כד, כ) שיתבטל לבסוף, אבל אמת עיקר שליטתו באחרונה, ו כמו שאמר רבי אלעזר בן רבי שמעון לאותו גוי על פסוק (משלי יב, יט) שְׂפַת אֱמֶת תִּכּוֹן לָעַד, לא כתיב 'תִּכַּנְתָּ' אלא תִּכּוֹן לעתיד. ונרמזו אותיות אֱמֶת כולם באלפא ביתא בראש ואמצע וסוף, לרמוז המדבר אמת יוכל לקיים כל התורה כוליה, וכמו שאמרו חכמי המוסר במעשה של אותו בעל תשובה שקבל עליו תחלה רק הדבר הזה שלא ידבר שקר אלא רק אמת, ובזה נשמר מכל עון.

Daf 104b



Daf 105a

'אָב' נְתַתִּיךָ לָאֻמּוֹת 'בָּחוּר' נְתַתִּיךָ בָּאֻמּוֹת. 'אָב' נְתַתִּיךָ שהיה מגייר גיורין וממילא נעשה אַב, דגר שנתגייר כקטן שנולד דמי ונקראים על שמו, ורמז ששה תוארים בראשי תיבות 'אַב הֲמוֹן' כי היה אחוז בחסד שהוא ראש השש קצוות, גם שלט בעינים ואזנים ופה וראש הגויה שהם ששה אברים, ואומרו 'בָּחוּר' שעשאו בחור מחדש להוליד בהיותו בן מאה שנה.
'אָנֹכִי' נוֹטְרִיקוֹן: אֲנָא נַפְשִׁי כְּתָבִית יְהָבִית. נראה לי בס"ד טנת"א הם כנגד נר"ן [נפש, רוח, נשמה] ונשמה לנשמה, נמצא האותיות הם בחינת נפש, ובלוחות לא כתב אלא אותיות שהם נפש, וזה שאמר נפשאי כתבית ויהבית, או כְּתָבִית תורה שבכתב יְהָבִית שבעל פה. וְרַבָּנָן אַמְרֵי: אֲמִירָה, נְעִימָה, נראה לי בס"ד כנגד פרד"ס [פשט, רמז, דרש, סוד], אֲמִירָה בלחישו זה הסוד, נְעִימָה דרש, כתיבה רמז, יְהִיבָה פשט, והא"ד נקטי כסדר שאדם יתחיל ללמוד שהסוד לומד באחרונה.

Daf 105b

הַמְקָרֵעַ בְּגָדָיו בַּחֲמָתוֹ, וְהַמְשַׁבֵּר כֵּלָיו בַּחֲמָתוֹ, וְהַמְפַזֵּר מָעוֹתָיו בַּחֲמָתוֹ, יְהֵא בְּעֵינֶיךָ כְּעוֹבֵד עֲבוֹדַת כּוֹכָבִים וּמַזָּלוֹת. הא דנקיט בְּגָדָיו כֵּלָיו מָעוֹתָיו ולא אמר 'בְּגָדִים כֵּלִים מָעוֹת' דהא איסרא איכא בין בשלו בין בשל אחרים! נראה לי בס"ד רמז לפי דרכו על דברים הרוחנים גם כן אשר אלו אשר יתייחסו לאדם ובגדיו הם בגדי הנשמה, שאין לך נשמה שאין לה מלבוש רוחני הנקרא 'חַשְׁמַל' כנזכר בספר הכונות בברכת מַלְבִּישׁ עֲרוּמִים, והכועס גורם קריעה לבגד נשמתו, וּמַשְׁבֵּר כֵּלָיו הם צינורות השפע שלו שמשברם בכעס שלו, ובזה לא יכילון מי השפע, ולכך הכעסן מאד הרי זה יחסר מזונו, וּמְפַזֵּר מְעוֹתָיו אלו דברי תורה שלומד שמכונים בשם 'מָעוֹת' וכמו שאמר רבי עקיבה בפטירת רבי אליעזר הרבה מעות יש לי ואין לי שולחני לפרטם, והכועס גורם לעצמו שכחה כנזכר בגמרא (סנהדרין סח.), וזהו ענין פזור מעותיו שישתכחו ממנו בר מינן! ואומרו יְהֵא בְּעֵינֶיךָ כְּעוֹבֵד עֲבוֹדָה זָרָה רצונו לומר יזהר לבלתי תסתכל בפניו כאלו עובד עבודה זרה.
אָמַר רַבִּי אַבִּין: מַאי קְרָאָהּ? (תהלים פא, י) "לֹא יִהְיֶה בְךָ אֵל זָר וְלֹא תִשְׁתַּחֲוֶה לְאֵל נֵכָר" אֵיזֶהוּ "אֵל־זָר" שֶׁיֵּשׁ בְּגוּפוֹ שֶׁל אָדָם? הֱוֵי אוֹמֵר: זֶה יֵצֶר הָרַע. קשא מנא לן דקאי על יצר הרע של כעס? ונראה לי בס"ד דרבי אבין לא יליף מהאי קרא אלא רק ממ"ש השומע לדברי יצר הרע סופו לעבוד עבודה זרה, דקאי זה הילפותא על סוף הברייתא וזה נלמד מהאי קרא, דקאמר לֹא יִהְיֶה בְךָ אֵל זָר זה יצר הרע כדי שלבסוף לֹא תִשְׁתַּחֲוֶה לְאֵל נֵכָר שיאמר לך לעבוד עבודה זרה ממש. ועוד נראה לי בס"ד דרבי אבין יליף מהאי קרא דקאי על יצר הרע של כעס, והיינו דקרי ליה אֵל זָר ואותיות 'זָר' הם ראש וסוף של 'ר וֹגֵ ז' ואותיות שבנתיים הם 'גו' רצונו לומר תּוֹךְ כמו דברים בגו, וזה שאמר אֵיזֶהוּ 'אֵל זָר ' שֶׁיֵּשׁ בְּגוּפוֹ שֶׁל אָדָם? רצונו לומר בגווייתו ובתוכו, ועל זה יורה אותיות 'גו' של 'ר וֹגֵ ז' ואותיות 'זָר' של 'ר וֹגֵ ז'. ונראה לי בס"ד דידוע היצר הרע עיקר שליטתו ומשכנו בעשרה אברים, ב' עינים ב' אזנים ב' ידים ב' רגלים ופה ולב, ואם תסיר מן רמ"ח [248] עשרה ישאר רל"ח מספר 'אֵל זָר' [238] ודו"ק!
כָּל הַמּוֹרִיד דְּמָעוֹת עַל אָדָם כָּשֵׁר, הַקָּדוֹשׁ בָּרוּךְ הוּא סוֹפְרָן וּמַנִּיחָן בְּבֵית גְּנָזָיו. נראה לי בס"ד על פי מה שאמר רבינו האר"י ז"ל ששני פעמים דִּמְעָה [119] עולים מספר רָחֵל [238], שבזה נמתקת מן הדינים שלה כנזכר בספר הכונות עיין שם. וידוע שרחל נקראת 'אוֹצָר' בסוד הכתוב יראת ה' היא אוצרו, וזה שאומר כָּל הַמּוֹרִיד דְּמָעוֹת מעוט רבים שתים, הַקָּדוֹשׁ בָּרוּךְ הוּא סוֹפְרָן שלוקח מספרן של ב' פעמים דִּמְעָה וּמַנִּיחָן בְּבֵית גְּנָזָיו היא רָחֵל, שמניח תיקונם שם למתק הדינים שבה.
שֶׁלֹּא בָּכָה וְהִתְאַבֵּל עַל אָדָם כָּשֵׁר. קשא מה עבירה עשה בזה שיהיה נענש כל כך? ועוד סיום המאמר נראה דאין מניעת הבכיה עון אלא רק מניעת הריוח של המחילה! ונראה לי בס"ד לעולם בניו ובנותיו מתים כשהם קטנים על עונות חמורים דאמרו רבותינו ז"ל לעיל בפרק במה מדליקין, אך אם היה מתאבל ובוכה על אדם כשר היו נמחלים אותם העונות וממילא היו ניצולים בניו ובנותיו מן המיתה, ולכך הוצרך בעל המאמר לסיים ולפרש שכל הבוכה ומתאבל על אדם כשר מוחלין לו על כל עונותיו ללמדך טעמו של דבר. אחר כך ראיתי שגם הרי"ף ז"ל פירש כן, והואיל ופשט המאמר הוא מוכרח בכך משנה ראשונה לא זזה ממקומה.
מְלַמֵּד שֶׁגָּעַשׁ עֲלֵיהֶם הָהָר. נראה לי בס"ד טעם לזה כי הצדיקים בפטירתם נדמה להם יצר הרע כהר דאף על פי כן כפו אותו, לכך הוא שהיה צדיק גדול ולא הספידוהו כראוי גָּעַשׁ עֲלֵיהֶם הָהָר, גם היה ענין רעש, כי הוא מן הצדיקים הגדולים שקבלו התורה והשקיטו הרעשת הארץ ואיך לא נספד כהלכה.
בְּרָכָה שַׁאנִי. פירוש כיון שהוא ברכה על שמירת מצות מסתמא קאי על רבוי השנים גם כן וסתמו כפירושו, אבל התם דמשתעי במה שקרה להם אם גם שנים האריכו הוה ליה למימר לפרש להדיה השנים. אי נמי נראה לי בְּרָכָה שַׁאנִי דראוי להעלימה ולמסתר בה סתומי שלא יתקנאו בה המקטרגים, וכמו שאמרו בענין ברכה שברכו החכמים לרבי אלעזר בן רשב"י תזרע ולא תחצד וכו' (מועד קטן ט), ולכן נקיט ימים לשון סתום להעלים השנים ולא נקיט להו להדיה, מה שאין כן התם דקרא משתעי במה דעבר והוה מכבר. או נראה לי בְּרָכָה שַׁאנִי דכל הנותן בעין יפה נותן ובודאי כונתו יתברך גם על רבוי השנים.

Daf 106a



Daf 106b



Daf 107a



Daf 107b



Daf 108a

זִיל תָּהִי אַקַנְקַנֵּיהּ. אף על גב דלפי פירוש רש"י הבין דגברא רבא הוא מכח נס של הגלים, עם כל זה אין מזה הוכחה שהוא אדם גדול בתורה אלא אפשר שהוא צדיק גדול במעשים וזכה לנס בזכות מעשיו. ברם קשא למה מיהר לשלח לְקַרְנָא לבדקו בתורה, והלא מוכרח שיזמינו לביתו כיון דידע שהוא צדיק גדול ואז הוא עצמו יבדוק אותו בתורה? ונראה לי דשלח קַרְנָא לבדקו בתורה שאם הוא חכם בתורה וישיב לו תשובה לשאלותיו יבין מתשובותיו על חלשתו, שאם ישיב תשובות כראוי אז ודאי דעתו מיושבת ואין החולשה גוברת בו, ואז הוא יכין לו הרפואה כפי מה שיבין גדר חולשתו איך הוא, והוא היה רוצה למהר להכין לו הרפואה קודם שיבא לביתו, ודע דמה שאמרו הֲווּ יַתְבֵי אַגּוּדָא דִּנְהַר מַלְכָּא, נראה לי זה פרת שהוא מלך בארבעה נהרות, וכמו שאמרו רבותינו ז"ל על פסוק (בראשית ב, יד) וְהַנָּהָר הָרְבִיעִי הוּא פְרָת.
יְהֵא רַעֲוָא דְּתֵיפּוּק לֵיהּ קַרְנָא בְּעֵינֵיהּ. פירש הר"ן ז"ל שקללו שיצא 'קרום בין עיניו' ונראה לי בס"ד דקללו שיהיה לו 'חולי בעיניו' שינגיח החולי בעיניו כמו קרן המנגח. או יובן 'קַרְנָא' רצונו לומר 'אוֹר' כמו קרנים מידו לו, וקללו שיצא האור מעיניו וישארו עיניו בחשוכה, והא דקללו בעונש כזה שהוא מניעת ראית עיניו! נראה לי דעשה לו מדה כנגד מדה, הואיל שבא וראה בעיניו איך הוא חלוש הרבה והיה לו לחוש פן לא יש לו דעת צלולה להשיב ויתבייש, וכמה שאמר רבי חייא לרב כי קאי רבי במסכתא לא תשייליה במסכתא אחריתי כדי שלא יתבלבל וישיב שלא כהוגן (שבת דף ג:), וכל שכן הכא דחזא ביה חולשה טובא מחמת חוליו, דהיה לו לחוש כיון דאין דעתו צלולה ומיושבת שמא לא יוכל להשיב כהוגן, ולכך קללו במניעת מראה עיניו, לומר וכי לא היה לך עינים לראות אותי באיזה מצב אני עומד. ולדברי הר"ן ז"ל שקללו שיעלה קרום בעיניו, נראה לי דקללו באחת, דאם בשתיהם אם כן לא היה רואה כלל.
וְלָא אַחְוֵי לֵיהּ בֵּית הַכִּסֵּא. נראה ודאי ששמואל ובני הבית נשמטו והלכו מלפניו כדי שלא יראם וישאל על בית הכסא, שאז בהיותו לבדו בעל כרחו יתאפק, שימתין עד שיבא אחד מבני הבית כדי לשאל אותו, ובכך היתה רפואתו ממילא! והא דקלל להמצער אותו ולא אמר דודאי הם עושים לטובתו, כי שמא בכך רפואתו דאין ראוי לחשדם שיצערו אותו בחנם, ובפרט שהוא אורח חדש שעדיין לא היה לו דבר עם שום אדם, והיה צריך לדון את כל אדם לכף זכות? נראה לי שהוא מצא רגלים לדבר לחשוד שכונתם לצערו, בשביל שעתה קלל את קרנא ולכך חשב אולי הוא עשה לו הדבר הזה שהבריח בני הבית מלפניו כדי לנקום ממנו על קללתו, ולכן הוא קלל בסתם למי שצוה לצערו בכך. והא דקללו בבנים מפני שבדבר זה אפשר שיבא לידי עקרות כי אולי הוא צריך להשתין גם כן, ובפרט שהאכילו לחם שעורים וטבע השעורים להרבות ההשתנה ואם לא ישתין יעקר, וכמו שאמרו בגמרא (יבמות סד:) כמה סבי אעקרו מפרקיה דרב הונא, ולכן קללו בבנים, משום כי מן הצער שלא גילו בית הכסא אפשר שיבא לידי עקרות שלא יוליד, ומשום דקללת חכם אפילו על תנאי פועלת לכך נגעה קללה זו בשמואל דלא היה לו בנים זכרים אלא בנות בלבד.
אֶמְשֹׁל לְךָ מָשָׁל, לְמָה הַדָּבָר דּוֹמֶה? לִשְׁנֵי בְּנֵי אָדָם שֶׁנִּתְחַיְּבוּ הֲרִיגָה לַמַּלְכוּת; אֶחָד הֲרָגוֹ מֶלֶךְ, וְאֶחָד הֲרָגוֹ אִיסְפַּקְלִיטוֹר, אֵיזֶה מֵהֶן מְשֻׁבָּח?. נראה לי בס"ד בכיון המשל עם הנמשל על פי מה שאמר רבינו האר"י ז"ל בשער טעמי המצות, שורש בהמות הטהורות מבחינת הדינין שנתמתקו ולא נאחזו בהם החיצונים, ובהמות הטמאות הם מאותם דינין שלא נמתקו ונאחזו בהם החיצונים עיין שם. הנה כי כן בהמה הטהורה בחייה איננה ברשות הסטרא אחרא, ולכן מיתתה תתייחס להרגו מֶלֶךְ, יען שהיא ברשות הקדושה והשוחט אותה הוא שליח הקדושה שנצטווה בתורה על שחיטתה, ואף על גב דקרה לה מקרה שנתנבלה או נטרפה אין דבר זה מוציאה מרשות הקדושה להכניסה ברשות הסטרא אחרא, כי אין זה נוגע לשרשה אלא לקוי הוא דלקתה בכך לאסור כשרה באכילה והכל הולך אחר השורש. אבל בהמה הטמאה בחייה היא ברשות הסטרא אחרא קיימא שכבר נתאחזו בה החיצונים כמה שאמר רבינו ז"ל, לכן מיתתה תתייחס להרגו אִיסְפַּקְלִיטוֹר כיון שהיא ברשות החיצונים ושלהם היא, ואפילו אם שחטה ישראל הוי כשלוחא דידהון ואינו שליח הקדושה כי לא נצטווה לשחוט בהמה טמאה. ובזה יבא נכון בכיון המשל עם הנמשל, וחזר ושאל אם כן 'יֵאָכְלוּ?' אין כונתו על בשר הנבילה או הטריפה עצמה דזה אסרתו תורה מחמת טריפות או ניבול הנמצא בה, אלא הוא שואל על העוברים הנמצאים בבטן הנבילה או טריפה, דאלו שורשם בקדושה ולא נעשה נבלות או טרפות בגופם ורק באם. והשיב הַתּוֹרָה אָמְרָה 'לֹא תֹאכְלוּ כָל נְבֵלָה' והיינו תיבת כָל לרבות העוברים, ואתה אמרת יֵאָכְלוּ דאם כן מאי מרבה בכל? והשיב לו על נבילות והוא הדין לטריפות דמאי שנא.

Daf 108b

אָמַר רַב יוֹסֵף: הֲפוּכָה סְדוֹם וַהֲפוּכָה מִילֵי. נראה לי בס"ד, ודאי רב יוסף לחדודי התלמידים הוא דבעי בקושייא זו, ולכן קודם שאמר הקושיא אמר הֲפוּכָה סְדוֹם וַהֲפוּכָה מִילֵי, רמז בזה להגדולים היושבים בבית המדרש שלא יחשבו חס וחלילה שהוא טועה להקשות קושיא זו בטעות, לכך אמר כיון דהפוכה סדום גם אני רוצה להפך מיליה להקשות בה קושיא בטעות כדי לחדד התלמידים.
טוֹבָה טִפַּת צוֹנֵן שַׁחֲרִית, וּרְחִיצַת יָדַיִם וְרַגְלַיִם עַרְבִית, מִכָּל קִילוֹרִין שֶׁבָּעוֹלָם. עיין בהר"ן טעם לזה עיין שם. ונראה לי בס"ד בדרך רמז הצונן הוא מצד החסד לכן מסוגל בבוקר ששולט בו החסד, והחום מצד הגבורה לכן מסוגל בערבית זמן שליטת הגבורה, נמצא יש תועלת מן הקר ומן החם להאיר לעינים החושית. לכך התורה שמאירה עין השכלית נקראת אש ונקראת מים שהם חם וקר. ובזה יובן בס"ד על התורה (משלי לא, יד) מִמֶּרְחָק תָּבִיא לַחְמָהּ, 'מֶּרְחָק' אותיות 'קר חם'. ובזה יובן (ירמיהו לא, ב) מֵרָחוֹק הֳ' נִרְאָה לִי, רצונו לומר הן בעת קר הן בעת חם נִרְאָה לִי, ועל כן מחבב אותי ואומר לי וְאַהֲבַת עוֹלָם אֲהַבְתִּיךְ, ולכן נאמר באברהם אבינו ע"ה, וַיַּרְא אֶת הַמָּקוֹם מֵרָחֹק (בראשית כב, ד).

Daf 109a

יָד לְגִיגִית תִּקָּצֵץ. פירש רש"י 'שמטלין בה שכר' וקשא הוה ליה למימר 'יָד לְשֵׁכָר'? אך נראה לי בס"ד, גִיגִית זו ששורין בתוכה תמרים או צמוקין במים עד שיהיו ראוין למשוך מהם השכר על ידי בישול באש, וידוע שבזמן שהם שרוים במים בתוך הגיגית צריך שיהפכו אותם בידים בכל יום ויום ואם לאו יתקלקלו, ולכן נקיט יָד לְגִיגִית אורחא דמלתא שמניח ידו בתוך הגיגית כדי להפך התמרים או הצמוקין השרוים בתוכה ומזהירו שלא יושיט ידו שם קודם נטילת ידיים, ויש לפרש תִּקָּצֵץ לשון קוצין כמו שכתב הערוך (בשרש קץ בביאור שדה שנתקווצה) עיין שם. וכן זה הנוגע שם קודם נטילה נחשבת ידו כמו קוצין המזיקין שם מחמת רוח רעה.
בַּת חוֹרִין הִיא זוֹ, וּמַקְפֶּדֶת עַד שֶׁיִּרְחֹץ יָדָיו שָׁלֹשׁ פְּעָמִים. פירש בערוך יש לה כבוד ברוחות כמו בן חורין בבני אדם עיין שם. ועוד נראה לי בדרך מליצה, רצונו לומר כת נחשים ועקרבים שדרכם להיות בחורין ובסדקים, וכמו שנאמר (ישעיהו יא, ח) וְשִׁעֲשַׁע יוֹנֵק עַל חֻר פָּתֶן, שגם היא מזקת כמותם ודמייא להו. וְהָא דְּמַקְפֶּדֶת עַד שָׁלֹשׁ פְּעָמִים, נראה לי בס"ד על פי מה שאמר רבינו האר"י ז"ל בעץ חיים דעיקר אחיזת הקליפות הוא בשלשה ספירות תחתונות שבכל עולם ועולם, בסוד (משלי ה, ה) רַגְלֶיהָ יֹרְדוֹת מָוֶת עיין שם. ולכן רוח רעה שנמשכה מן הקליפות אינה עוברת מן הידים עד שירחצם ג' פעמים כנגד אחיזת הקליפות בשלשה ספירות. או יובן על פי מה שכתוב בעץ חיים (שער קליפת נגה), דעיקר הקליפות הם שלשה שהם רוח סערה, ענן גדול, ואש מתלקחת עיין שם. ולכן כנגד שלש הקליפות אלו צריך לרחוץ ג' פעמים ואז עוברת רוח רעה. אי נמי נראה לי האצבעות הם ג' פרקים, ותחלה בפעם א' נשמטת מפרק הסמוך לכף, ואחר כך לסמוך לו, ואחר כך לסמוך לו ואז יוצאה לגמרי, שאין לה מקום לחול עליו.

Daf 109b



Daf 110a

עַד דְּאַזְלֵי מַיְתֵּי לָהּ, אָכְלָהּ אַרְיֵה. הא דלא נעשית טריפה כאותם הי"ג [תְּלֵיסַר חַמְרֵי חִיוַרְתָּא] אלא אָכְלָהּ אַרְיֵה? להודיע שבעבור כבוד חכמים שנמשלו לאריה נענש. ועוד האריה גבורתו תלויה בעיניו שאם יכסו עיניו יחלש כוחו וכנזכר במדרש תלפיות, וכן החכם כוחו בעיניו, גם אַרְיֵה [216] גימטריא גְּבוּרָה [216], רמז ששלטה בו גבורה. והא דעונש מזלזל בתלמיד חכם נעשה על ידי נחש, כי תחלה קודם החטא היה הנחש שמש לאדם וכמו שאמרו רבותינו ז"ל (סנהדרין נט:) חבל על שמש גדול, לכך לחכם שמתקן ענין קלקול הנחש בתורה יהיה הנחש משמש לכבודו.
גָּזַר רַב יִצְחָק בַּר בִּיזְנָא, דְּלָא לִימְטֵיהּ אָסָא וְגִידְמֵי לְבֵי הִילוּלָא בְּטַבְלָא. נראה לי בס"ד דגזר ג' אלה לכבוד רב שהיה צדיק גדול, והצדיקים נמשלו להדסים, וְגִידְמֵי הם ענפי דקלים דהצדיק נמשל נמי לתמר, כמו שנאמר (תהלים צב, יג) צַדִּיק כַּתָּמָר יִפְרָח, וְהַטַבְלָא משמעת קול וכן תלמיד חכם משמיע קול בתורה, דכתיב (משלי א, כ) בָּרְחֹבוֹת תִּתֵּן קוֹלָהּ.

Daf 110b



Daf 111a



Daf 111b



Daf 112a



Daf 112b



Daf 113a

'וְכִבַּדְתּו' שֶׁלֹּא יְהֵא מַלְבּוּשְׁךָ שֶׁל שַׁבָּת כְּמַלְבּוּשְׁךָ שֶׁל חֹל. קשא הוה ליה למימר 'וְכִבַּדְתּוֹ' שֶׁתַּחֲלִיף בְּגָדֶיךָ בְּשַׁבָּת? ונראה לי בס"ד רמז לפי דרכו בזה, דאף על פי שמחליף יזהר שלא יהיו מלבושיו דומין במראיהם וצורתם וגופם למלבוש של חול דהרואהו חושב שלובש מלבוש של חול ולזה דייק לומר שֶׁלֹּא יְהֵא מַלְבּוּשְׁךָ שֶׁל שַׁבָּת כְּמַלְבּוּשְׁךָ שֶׁל חֹל, רצונו לומר דומה לו ואף על פי שהוא בגד אחר משום דאין ניכר בזה כבוד שבת. אך עדיין קשא למה מפרש הכבוד על מלבושים דוקא ולאו מפרש ליה על אכילה גם כן? דהא בכיבוד אב ואם אמרינן (קדושין לא:) איזהו כבוד? מאכילו ומשקהו ומלבישו. ונראה לי בס"ד דעל אכילה לא אפשר לומר שלא יהא מאכלך של שבת כמאכלך של חול, יען כי עיקר האכילה הוא הלחם והבשר וזה גם בחול מוכרח לאכל. אי נמי נראה לי בס"ד דמסתברא לפרש 'וְכִבַּדְתּוֹ' על מלבושים טפי מאכילה, כי באכילה אינו ניכר הכבוד אלא בשעה אחת שאוכל בה, וגם הוא דוקא בביתו על שלחנו, מה שאין כן כבוד המלבושים הוא כל היום, וגם הוא כל היום שלובש הוא נראה בחוץ לעיני בני אדם.

Daf 113b

מַאי הִיא? כִּדְבָעָא מִינֵיהּ רַבִּי וְכוּ'. נראה לי בס"ד הכונה הוא כך, אחר דמצינו דרבי בעא על שבת משמע דפשיטה ליה דבחול מותר ולא נסתפק אלא בשבת דשמא משום טרחה ויגיעה דאיכא בפסיעה גסה אסור, ורבי ישמעאל ברבי יוסי לא אמר לו דאסור בחול הלכה פסוקה משם אביו או משאר רבותיו, אלא רק מסברה דנפשיה הוא דאמר ליה שֶׁאֲנִי אוֹמֵר וכו', ואם כן מסתמא דרבי דהוה פשיטה ליה דמותר בחול לא הדר ביה מכח סברה דנפשיה דרבי ישמעאל שהיה תלמידו של רבי, ובפרט כי מלשון השאלה משמע שכן עמא דבר בהיתר. על כן השתא דרשת 'מֵעֲשׂוֹת דְּרָכֶיךָ' שֶׁלֹּא יְהֵא הִלּוּכָךְ שֶׁל שַׁבָּת כְּהִלּוּכָךְ שֶׁל חֹל אתייא על פי סברת רבי דסבר בחול מותר. ולכן קאמר הש"ס מַאי הִיא? כִּדְבָעָא מִינֵיהּ רַבִּי וכו', כלומר זה המאמר אתי כפי הבעיא של רבי ולא כפי התשובה של רבי ישמעאל ברבי יוסי שהוא סובר גם בחול אסור, ויתכן דדריש רבי ישמעאל 'מֵעֲשׂוֹת דְּרָכֶיךָ' כההיא דעירובין (דף לח:) דלא יטייל אדם בסוף שדהו בשבת לראות מה היא צריכה דמייתי הרי"ף ז"ל.
שֶׁאֲנִי אוֹמֵר פְּסִיעָה גַּסָּה, נוֹטֶלֶת אַחַת מֵחֲמֵשׁ מֵאוֹת מִמְּאוֹר עֵינָיו שֶׁל אָדָם וְכוּ'. נקיט האי לישנא 'שֶׁאֲנִי אוֹמֵר' להגיד שאין דבר זה מקובל אצלו מאביו או שאר רבותיו וכמ"ש לעיל. ונראה לי דרבי ישמעאל הרגיש בדבר זה מדעתו לחשוב פסיעה גסה לטרחה גדולה, מפני שהיה בעל בשר וכרס רחבה מאד והיה רואה ומרגיש בטרחה של פסיעה גסה טפי, והיה מעריך בדעתו על שאר אדם אף על פי שאין להם כרס רחבה כמוהו, עם כל זה ודאי יש להם איזה יתרון בטרחה פסיעה גסה, ולכך הסכימה דעתו לאסור, לכך אמר לו 'שֶׁאֲנִי אוֹמֵר' כלומר אני הרגשתי בזה מצד עצמי. ונראה לי בס"ד דמלוי פְּסִיעָה גַּסָּה כזה פ"ה סמ"ך יו"ד עי"ן ה"א גימ"ל סמ"ך ה"א עולה [570] תק"ע כמנין 'יאבד אחד מת"ק' [570].
וּמְהַדַּר לֵיהּ בְּקִדּוּשָׁא דְּבֵי שִׁמְשֵׁי. נראה לי בס"ד הטעם שיועיל לזה קִדּוּשׁ הַלַּיְלָה ולא קִדּוּשׁ הַיּוֹם? היינו כי בלילה יש שבעים תיבות של וַיְכֻלּוּ [35] ושל בִּרְכַּת הַקִּדּוּשׁ [35], שהם ל"ה ול"ה מספר ע', ואומרים זה על ה'יַיִן' [70] שהוא מספר ע', לאור שני 'נֵר' [250] שעולים ת"ק [500], הרי כאן ע' של קריאה, וגם ע' של יַיִן, כנגד שני עינים של אדם שחסר מהם אחד מת"ק [500] שהוא סך הרמוז בשתי נר של שבת. לכך של לילה מסוגל לדבר זה. ובזה יובן (בראשית מט, יב) חַכְלִילִי עֵינַיִם מִיָּיִן, חַכְלִילִי לשון כחל המחזק את העינים כמו שכתב מהרח"ו ז"ל בספר עץ הדעת טוב, ויין הוא יין הקדוש שיוצא מן הענבים שהם ב' עֵינַיִם לכך מגין על העינים.
"וְשַׂמְּתְּ שִׂמְלֹתַיִךְ" וְגוֹ' אָמַר רַבִּי אֶלְעָזָר: אֵלּוּ בְּגָדִים שֶׁל שַׁבָּת. פירש רש"י 'שמלות מיוחדות והיינו דשבת' הא דקרי לשמלות דשבת מיוחדות לה, כי ידוע שהשבת הוא מלכות ורות היתה בחינת מלכות, ולכן על שמלות שבת אמרה שִׂמְלֹתַיִךְ המיוחדות לה. אי נמי כל צדיק וצדקת שמלות שבת נקראים מיוחדות להם, דאיתא בס' הכונות (דף סג) קבלתי ממורי ז"ל שכפי הצבע וגוון המלבושים שלובש האדם ביום שבת בעולם הזה כן ממש יתלבש בגן עדן אחר הפטירה תמיד ביום שבת עיין שם. ועל כן מיוחדות להם שיש ליופים ומראיתם קיום ונצחיות לבעליהם. ונראה לי בס"ד דרבי אלעזר מפיק לה מדכתיב 'שִׂמְלֹתַיִךְ' ולא אמרה 'שַׂלְמוֹתֶיךָ' דאף על גב ד'שִׂמְלָה' ו'שַׂלְמָה' ענין אחד הם על כל זה בגד החשוב נקרא שִׂמְלָה, ולכן כתיב (שמות יב, לה) כְּלֵי כֶסֶף וּכְלֵי זָהָב וּשְׂמָלֹת, דאיירי שם בבגדים החשובים, וכן (ישעיהו ג, ו) שִׂמְלָה לְכָה קָצִין תִּהְיֶה לָּנוּ, אבל שלמה נקרא בגד הגרוע, ולכן כתיב (שמות כב, ח) עַל שֶׂה עַל שַׂלְמָה, וכיון דאמר לו 'שִׂמְלֹתַיִךְ' דרש לה בגדי שבת שהם חשובים שנקראים שִׂמְלָה. ועל דרך האמת נראה לי בס"ד דבגד שבת נקרא שִׂמְלָה שהוא אותיות 'שם לה' כי שם אדנ"י המתגלה בשבת הוא גימטריא ל"ה במילוי מלואו, מה שאין כן בחול הוא ל"ד וכנזכר בשער הפסוקים בסוד הכתוב (במדבר יד, יז) וְעַתָּה יִגְדַּל נָא כֹּחַ אֲדֹנָי, ודו"ק.
"תֵּן לְחָכָם וְיֶחְכַּם עוֹד" (משלי ט, ט) אָמַר רַבִּי אֶלְעָזָר: זוֹ רוּת הַמּוֹאֲבִיָּה וּשְׁמוּאֵל הָרָמָתִי. הקשה הרב אם לבינה (דרוש טו דף קסז) דלא יצרך לומר כן אלא בדבר שהמתחיל שהוא הנותן הורה בו קצת מן החכמה והמקבל גמר אותה והשלימה מדעתו, אבל הכא לא הוה הכי, דנעמי אמרה (רות ג, ג) וְרָחַצְתְּ וָסַכְתְּ וְיָרַדְתְּ הַגֹּרֶן, אין נראה דבר זה בחכמה כלל! ורות עשתה כל המעשה בחכמה שירדה הגורן והדר עשתה, וכן גבי עלי שאמר לשמואל שיאמר (שמואל א' ג, ט) דַּבֵּר הֳ' אין בדברים אלו ראשית חכמה כלל! ורק שמואל שהשיב דַּבֵּר כִּי שֹׁמֵעַ עַבְדֶּךָ הורה על החכמה בדבר שפתיו עד כאן דבריו יעוין שם. ונראה לי בס"ד דנעמי התחילה בחכמה באמרה וְיָרַדְתְּ הַגֹּרֶן אף על גב דקרינן וְיָרַדְתְּ יש אם למסורת, שבאמת היא אמרה וְיָרַדְתִּי ואנן קרינן וְיָרַדְתְּ, ורצונו לומר זכותי ירד עמך, ובזה הודיעה לה דכפי הסדר שציותה אותה לעשות כאן סיכה ורחיצה אז יש בהליכתה בדרך סכנת החשד שהרואה יחשוד אותה בדבר רע, ולכך צריכה היא לשלוח עמה זכות שלה! משל לאב שאמר לבנו קום לך לבית פלוני ואני אלך עמך לשמרך בדרך להגין עליך, אמר הבן הנה הדרך הוא דרך המלך ורבים עוברים ושבים בו למה אמר שיבא עמי לשמרני ולהגין עלי? שמע מניה יש דבר סכנה בדרך וחדל ללכת! וכן כאן כיון שאמרה לה וירדתי הגורן אמרה רות שמע מינה יש איזה סכנה שצריך לי שמירה, ואז נתנה לבה להבין מה סכנה יש? והשכילה להבין שיש סכנת חשד! ובהבנה זו שלה הוסיפה חכמה שלא תצטרך להגנה של זכות חמותה אלא תעשה הכל אחר ירידת הגורן, ולפי זה נמצא נעמי התחילה בדבר שפיה פתחה בחכמה לרות. וכן עלי נמי התחיל לעורר את לב שמואל בחכמה, שרמז לו שיש צד להסתפק אולי לא דבר ה' הוא זה, והיינו דאמר לו וְהָיָה אִם יִקְרָא אֵלֶיךָ וְאָמַרְתָּ דַּבֵּר הֳ' ותיבת 'וְהָיָה' לשון יתר, דהוה ליה למימר וְכִי יִקְרָא אֵלֶיךָ, אך ידוע 'אין וְהָיָה אלא לשון שמחה' והגיד לו בזה שלא יאמר דַּבֵּר הֳ' אלא עד שיראה סימן זה, והוא כשהנביא שומע דַּבֵּר הֳ' מוכרח שיתמלא שמחה גדולה מאליו, וזה סימן מובהק שהוא שומע דַּבֵּר הֳ' ואינו מוטעה ושוגה בו. ולזה אמר וְהָיָה אִם יִקְרָא אֵלֶיךָ, רצונו לומר אם תרגיש בשמחה בעת שיקרא אליך, אז וְאָמַרְתָּ דַּבֵּר הֳ' שזה הוא סימן מובהק שהוא דבר ה'. ומדבריו משמע אם לא יראה סימן זה של השמחה צריך לחוש אולי אין זה דבר השם יתברך. משל לבן שהלך למסיבה של משתה אחד, אמר לו אביו בא ואעשה לך סימן בגלימא שלך שלא תתחלף בגלימא אחרת בעת שתפשוט אותה שם במסיבה, אמר הבן מדברי אביו משמע שיש לאחרים גלימא כזאת הגלימה שלי ולכן רוצה לעשות לי בה סימן, אז נתחכם אותו הבן שלא רצה לסמוך על הסימן שעשה אביו, כי אמר שמא גם אחרים יש להם סימן כזה בגלימתם, ואם כן אפשר שתתחלף גלימתי גם עתה, אלא טוב שלא אפשוט הגלימה מעלי כלל ועיקר. וכן כאן אחר שראה שמואל שעשה לו עלי סימן לדעת שהוא דַּבֵּר הֳ' על ידי שמחה שיהיה לו, שאם לא יראה הסימן הזה יש לחוש אולי לא דבר ה' הוא זה, אז נתחכם שמואל יותר שאפילו ראה הסימן הזה לא סמך עליו, ולכך אמר דַּבֵּר כִּי שֹׁמֵעַ עַבְדֶּךָ.
וְכִי דַּרְכּוֹ שֶׁל בֹּעַז לִשְׁאֹל בְּנַעֲרָה?. נראה לי בס"ד הכונה דהוה ליה למימר מִי זֹאת, וכיון דאמר 'הנערה' משמע רצונו לומר דמשום היותה נערה לכך אני שואל עליה, שאם היתה אשה לא היה ראוי לשאל עליה, ועל זה מקשי וְכִי דַּרְכּוֹ שֶׁל בֹּעַז לִשְׁאֹל בְּנַעֲרָה? פירש דבעז שהיה אדם חשוב וגדול הדור אפילו בנערה שאינה אשה נמי אין ראוי לשאל! ומה שאמר דְּבַר חָכְמָה רָאָה בָּהּ, יש להקשות ידיעת ההלכה לא נקראת חכמה! כי נעמי ודאי למדה את רות הלכות אלו ולא עשתה מצד שכלה וחכמתה. והנה פירוש מהרש"א יבא על זה לנכון, אך אנא עבדא אשלים את דבריו, דבאמת בית הלל ובית שמאי כל חד יהיב טעמא לדבריו, נמצאו אלו ואלו דברי אלהים חיים, ואף על גב דעתה קיימא לן כבית הלל מפני בת קול, הנה באותו זמן דקדים לא היתה הלכה פסוקה אלא יש עושין כבית שמאי וסומכין על פסוק (דברים כד, יט) לַגֵּר לַיָּתוֹם וְלָאַלְמָנָה, ויש עושין כבית הלל וסומכין על פסוק (ויקרא יט, י) לֶעָנִי וְלַגֵּר, ובודאי נעמי בעת שלמדה את רות הלכות לקט ושכחה אמרה לה יש סומכין על פסוק לֶעָנִי וְלַגֵּר, ויש סומכין על פסוק לַגֵּר לַיָּתוֹם וְלָאַלְמָנָה, ואת תעשי כאשר תחפוצי. ורות היתה חכמנית לא רצתה לעשות כסברת בית שמא, משום דסברה זו סמוכה על פסוק לַגֵּר לַיָּתוֹם וְלָאַלְמָנָה והיא אינה רוצה להחזיק עצמה בסוג 'אַלְמָנָה' דאם כן יהיה לה דין 'קַטְלָנִית' ולכן בחרה למיזל בתר סברת בית הלל, כי סברה זו סמוכה על פסוק לֶעָנִי וְלַגֵּר שהיא החזיקה עצמה לעניה וגיורית דאזיל מנה דין קטלניית, דגר שנתגייר כקטן שנולד דמי, וזהו דבר חכמה שמצא בה!
עוֹמְדוֹת מְעֻמָּד נוֹפְלוֹת מְיֻשָּׁב. נראה לי לכך אמר הַנַּעַר (רות ב, ז) וַתָּבוֹא וַתַּעֲמוֹד מֵאָז הַבֹּקֶר וְעַד עַתָּה וכו', כלומר מה שאתה רואה יושבת ונוטלת אין זה אלא עתה לפניך עושה כן, אבל קודם שבאת עתה לא ראיתיה יושבת ונוטלת, אלא וַתַּעֲמוֹד מֵאָז הַבֹּקֶר וְעַד עַתָּה.
עֲתִידָה מַלְכוּת בֵּית דָּוִד שֶׁתִּתְחַלֵּק. נראה לי בס"ד מספר בֹּעַז וְרוּת [500] עולה פתרה [500] שהוא שלחן כינוי למלכות, כמ"ש רבותינו ז"ל (יומא עב:) של שלחן זכה דוד ונטלו, ולזה אמר (רות ד, יא) לבעז וַעֲשֵׂה חַיִל 'בְּאֶפְרָתָה' 'אב פתרה' כמו (בראשית מה, ח) וַיְשִׂימֵנִי לְאָב לְפַרְעֹה, נמצא המלכות רמוזה בו ובה, ולכן כיון שהקוצרים היו מפסיקים בינה לבינו זה סימן על מלכות שתתחלק, כי המלכות רמוזה בו ובה ביחד. ונראה לי כשאמר לה גֹּשִׁי הֲלֹם רמז לה ביחוד על צד הקוצרים, לכך אמר כאן רֶמֶז רָמַז לָהּ.

Daf 114a

מִנַּיִן לְשִׁנּוּי בְּגָדִים מִן הַתּוֹרָה? שֶׁנֶּאֱמַר: (ויקרא ו, ד) "וּפָשַׁט אֶת בְּגָדָיו, וְלָבַשׁ בְּגָדִים אֲחֵרִים". אף על גב דילפינן זה מן 'וְכִבַּדְתּוֹ' (ישעיהו נח, יג) שֶׁלֹּא יְהֵא מַלְבּוּשְׁךָ שֶׁל שַׁבָּת כְּמַלְבּוּשְׁךָ שֶׁל חֹל, רצה לעשות ילפותא מן המקרא, כי אותו פסוק הוא מנביאים. ונראה לי בס"ד דנפקא מינה למי שיש לו מעות לקנות בהם בגדי שבת ואין לו לקנות גם יין לקדוש איזה מהם קדים? וידוע דיין לקדוש דרבנן ועשו לו אסמכתא על פסוק של תורה ואם למלבוש לא יש אסמכתא על פסוק של תורה יהיה יין קדים, ואם נמצא לו פסוק של תורה יהיה מלבוש קדים, משום דאית ליה אסמכתא על תרי קראי פסוק תורה ופסוק נביאים, ויקנה לבוש ויקדש על הפת. ועוד נראה לי בס"ד, דהוצרך רבי יוחנן למילף מהאי קרא (ויקרא ו, ד) ד'פָשַׁט אֶת בְּגָדָיו' כי מהאי קרא ד'וְכִבַּדְתּוֹ' דייק אפילו אם יחליף בגדיו אם הם שוים כמו של חול אסור, משום ד'וְכִבַּדְתּוֹ' כתיב ואין ניכר בזה כבוד שבת, דהרואהו חושב שהוא לובש בגד שלבש בחול, אך מן פסוק זה בא למידק דבעי דוקא שיחליף בגדיו, ואפילו אם הם שוים במראיהם וצורתם וחשיבותם סגי.
כָּל תַּלְמִיד חָכָם שֶׁנִּמְצָא רְבָב עַל בְּגָדָיו, חַיָּב מִיתָה. נקיט 'חַיָּב מִיתָה' על צד ההפלגה, כמה שאמר דוד המלך ע"ה (שמואל ב' יב, ה) חַי הֳ' כִּי בֶן מָוֶת הָאִישׁ הָעֹשֶׂה זֹאת, או הכונה רצונו לומר אפשר שיבא לידי חיוב מיתה אם יזדמן שיצא חלול השם הרבה מדבר זה, ואם כן החיוב הוא על חלול השם דכפרה שלו תלויה במיתה, כמו שנאמר (ישעיהו כב, יד) אִם יְכֻפַּר הֶעָו‍ֹן הַזֶּה לָכֶם עַד תְּמֻתוּן.
תַּלְמִידֵי חֲכָמִים נִקְרָאִים 'בַּנָּאִין' מִפְּנֵי שֶׁעוֹסְקִים בְּבִנְיָנוֹ שֶׁל עוֹלָם כָּל יְמֵיהֶם. נראה לי בס"ד דכתיב (תהלים פט, ג) עוֹלָם חֶסֶד יִבָּנֶה, והיינו על ידי התורה שנקראת חֶסֶד, דכתיב (משלי לא, כו) וְתוֹרַת חֶסֶד עַל לְשׁוֹנָהּ, לכך נתנה מימין דכתיב (דברים לג, ב') מִימִינוֹ אֵשׁ דָּת לָמוֹ, ובתורה יש חלק נגלה וחלק נסתר, וגם בחסד יש חסד באתגלייא וחסד באתכסייא, ומספר חֶסֶד עם הכולל [73] ע"ג, וב' פעמים ע"ג מספר עוֹלָם [146], וכן התורה נקראת 'חָכְמָה' וכמו שנאמר (משלי ח, יב) אֲ‍נִי חָכְמָה שָׁכַנְתִּי עָרְמָה, וב' פעמים חָכְמָה [73] כנגד חלק הנגלה וחלק הנסתר עולים מספר עוֹלָם [146], ולזה אמר שֶׁעוֹסְקִים בְּבִנְיָנוֹ שֶׁל עוֹלָם כי בתורה שהיא ב' פעמים חָכְמָה נבנה העולם! ונראה לי בס"ד, במלוי אותיות עוֹלָם כזה ע י"ן ו י"ו למ" ד מ" ם יש אותיות 'דמיונים' שהתורה הנגלה שבה הם דברים דמיונים לדברים הנסתרים העליונים, ולכן סתרי תורה נקראים כבשונו של עולם, 'כבשונו' דייקא רמז להמלוי, ולזה אמר (הושע יב, יא) וּבְיַד הַנְּבִיאִים אֲדַמֶּה, נְּבִיאִים אותיות בַּנָּאִים הם תלמידי חכמים, אֲדַמֶּה שניתן להם רשות לעשות בדברי תורה דמיונים לנסתרים של מעלה.
אֵיזֶהוּ תַּלְמִיד חָכָם שֶׁמַּחֲזִירִין לוֹ אֲבֵדָה בִּטְבִיעוּת הָעַיִן? זֶה הַמַּקְפִּיד עַל חֲלוּקוֹ לְהָפְכוֹ. פירוש בעת שאוכל מַּקְפִּיד עַל חֲלוּקוֹ שלא יהיה סרוח על כפות ידיו ויתלכלך, וכיון דמקפיד כל כך גם על חלוק שהוא פנימי שמע מינה דנוהג כן בשאר תכסיסי תלמידי חכמים. אבל אם אינו נוהג בכך יאמרו העם הארץ אין זה תלמיד חכם ולמה תחזירו לו אבדה בִּטְבִיעוּת עַיִן, כי העמי ארצות אין יודעים תורה ורק רואין עניינים חצונים המורין ומעידין שהוא תלמיד חכם. ונראה לי בס"ד, המדות של האדם הטבעיות שנולד בהם כמו כעס וקנאה ותאוה נקראים 'בְּגָדִים' וכמו שנאמר (קהלת ט, ח) בְּכָל עֵת יִהְיוּ בְגָדֶיךָ לְבָנִים, וכמו שכתב מהרש"א ז"ל, והוא מקפיד להפוך אותם לטובה ויושר של תורה.

Daf 114b



Daf 115a



Daf 115b

אָתָא אִיגַרְתָּא מִמַּעֲרָבָא מִשְּׁמֵיהּ דְּרַבִּי יוֹחָנָן, דְּאָסִיר. נראה לי דלא שיקר חס וחלילה, דלא אמר לו על קניבת ירק אלא בסתם, וכיון על אגרת אחרת שבאה להם לאסור בדבר אחר.

Daf 116a

וַיְהִי בִּנְסֹעַ הָאָרֹן וַיֹּאמֶר מֹשֶׁה...לֹא מִן הַשֵּׁם הוּא זֶה, אֶלָּא מִפְּנֵי שֶׁסֵּפֶר חָשׁוּב הוּא בִּפְנֵי עַצְמוֹ. נראה לי בס"ד הטעם שרצה השם יתברך לעשותה שבעה ספרים, להורות שלא נתן להם ארץ שבעה עממין אלא כדי שיעסקו בתורה שהיא שבעה ספרים, וכמו שנאמר (תהלים קה, מד) וַיִּתֵּן לָהֶם אַרְצוֹת גּוֹיִם וכו' בַּעֲבוּר יִשְׁמְרוּ חֻקָּיו וְתוֹרֹתָיו יִנְצֹרוּ, ולכן עשה לה סימנים בשני נו"ן, והפרשה שבאמצע מתחלת באות וא"ו, הרי כאן אותיות נו"ן שלמים, ורמז בזה על יהושע בן נון המכניסם לארץ שבעה עממין, שכבר יעקב אבינו ע"ה אמר להם סימן בפסוק (בראשית מח, טז) וְיִדְגּוּ לָרֹב בְּקֶרֶב הָאָרֶץ, מי ששם אביו 'דָּג' הוא יכניסם לארץ.
עֲתִידָה פָּרָשָׁה זוֹ שֶׁתֵּעָקֵר מִכָּאן וְתִכָּתֵב בִּמְקוֹמָהּ, וְלָמָּה נִכְתְבָה כָּאן? כְּדֵי לְהַפְסִיק בֵּין פֻּרְעָנוּת רִאשׁוֹנָה לְפֻרְעָנוּת שְׁנִיָּה. יש להקשות למאי אצטריך לכך ומה בכך אם יהיו נכתבים זה אחר זה? ועוד והלא אחר פרענות דמתאוננים איכא פרענות של אספסוף ולמה לא הפסיק בין אלו? ונראה לי בס"ד, כי עשה בין ראשונה של סָּרוּ מֵאַחֲרֵי ה' לפרענות של מתאוננים ואספסוף הנכתבים אחריהם, ללמדך דשתי פרענות אלו היה להם מסיבת פרענות הראשונה דסרו מאחרי ה', כי התורה היתה מגינה עליהם שלא יבואו לידי כך, אך כיון דסרו זו הוראה דמאסו בתורה, כמו שאמרו חכמינו ז"ל שנסעו מאחרי ה' כתינוק הבורח ליבטל מדברי תורה וכנזכר במדרש (ילקוט שמעוני בהעלותך תשכט) והביאו מהרש"א ז"ל, וההפסק שעשה בפרשה שאין כאן מקומה הוא שינוי הנרגש לכל, כדי שירגישו שיש בסמיכות הדברים האלה איזה דבר לדרשה, ולכן פרענות דמתאוננים היתה באש ופרענות דאספסוף היתה בבשר, ללמדך אם היו אוהבים התורה שנקראת אש ונקראת בשר לא היה להם פרעניות אלו!
שֶׁאֲפִלּוּ אָדָם רוֹדֵף אַחֲרָיו לְהָרְגוֹ, וְנָחָשׁ רָץ לְהַכִּישׁוֹ. נראה לי בס"ד נקיט תרי גוני מזיקין, אדם ההורג בבחירתו, ונחש שאינו נושך בלא לחש, ומה שאמר עליהם אמר דוד (תהלים קלט, כא) הֲלוֹא מְשַׂנְאֶיךָ הֳ' אֶשְׂנָא וּבִתְקוֹמְמֶיךָ אֶתְקוֹטָט, פירוש בלאו הכי הפסוק נראה כפול אך בזה יבא נכון, מְשַׂנְאֶיךָ אֶשְׂנָא אלו אנשי בתי עבודה זרה, וּמִתְקוֹמֶמְךָ אנשי דְּבֵי אֲבִידָן, ולכך אמר אֶתְקוֹטָט כי עניינם היא על ידי קטטות של ויכוח. והא דמסתפק בְּסִפְרֵי דְּבֵי אֲבִידָן, היינו משום דלא יבצר מהיות מעורבין בספרי הקדש עמהם, ונראה לי כמו שם בֵי אֲבִידָן נאמר לרעתם שיהיו אבודין כן שם 'נִצְרְפֵי' לרעתם, שהוא בהפוך אתוון 'פרצין'.
מַר בַּר יוֹסֵף אָמַר אֲנָא מִינַיְהוּ אֲנָא. נראה לי הכונה כי מחמת שהיו רואין אותו חכם גדול היו ממנים אותו להתווכח בשבילם עם שאר בני דתות אחרים, כי שם היו מתווכחים עם כל בעלי דתות, ולכן אמר אֲנָא מִינַיְהוּ אֲנָא, דאמר עוד 'אֲנָא' פעם שנית לומר אף על גב דאנא מנייהו עם כל זה אין אני חס וחלילה נוטה לאמונתם, אלא אֲנָא הוא עומד חזק באמונתי.
אִימָא שָׁלוֹם, דְּבִיתְהוּ דְּרַבִּי אֱלִיעֶזֶר וְכוּ'. נראה לי בס"ד מעשה זו נזכרה בתלמוד לרמוז בה ענין גדול שיש בין ישראל ובין אומות העולם, דישראל נקראים בְּרָא ואומות העולם בְּרַתָּא, וכמו שכתב רבינו מהר"ם אלשיך ז"ל על פסוק (שיר השירים א, ה) בְּנוֹת יְרוּשָׁלָ‍ִם, עיין שם. וישראל אומרים בִּמְקוֹם בְּרָא, בְּרַתָּא לָא תֵּירוֹת וכן האמת דבן יתקיים לעתיד, שלוקחים ישראל ארץ ומלואה וכל ע' אומות! והנה שרי אומות העולם אף על פי כי בתחלה אומרים בְּרָא וּבְרַתָּא, כַּחֲדָא יִירְתּוּן שרוצים להשוות האומות שלהם עם ישראל, עם כל זה לסוף יהיו מודים בִּמְקוֹם בְּרָא, בְּרַתָּא לָא תֵּירוֹת וכמו שנאמר (מלאכי א, ה) וְעֵינֵיכֶם תִּרְאֶינָה וְאַתֶּם תֹּאמְרוּ יִגְדַּל הֳ' מֵעַל לִגְבוּל יִשְׂרָאֵל. על כן תמצא דאותו פלסוף שהוא מנייהו הוי תחלה אמר בְּרָא וּבְרַתָּא כַּחֲדָא יִירְתּוּן, וסוף הודה בִּמְקוֹם בְּרָא, בְּרַתָּא לָא תֵּירוֹת. והנה הַשְׁרָגָא רמז לשליטת אומות העולם בעולם הזה שיש לזה סוף וקץ, דאין השרגא דולקת אלא על ידי שמן שבה וככלות השמן נכבית, כן הם קיימים עתה בעולם מכח נצוצות קדושה בקליפתם, ואחר בירור כל נצוצות קדושה מקליפתם יאבדו מאליהם, וְחַמְרָא רמז לתלמיד חכם שעוסק בתורה כחמור למשוי, וכמ"ש (בראשית מט, יד) יִשָּׂשכָר חֲמֹר גָּרֶם, ולכן כתיב במשיח (זכריה ט, ט) עָנִי וְרֹכֵב עַל חֲמוֹר, רצונו לומר רוכב על זכות תלמידי חכמים! ולזה אמר אָתָא חַמְרָא זכות תלמידי חכמים וּבָטַשׁ לִשְׁרָגָא שליטת אומות העולם וגבר ישראל! ועוד נראה לי בס"ד בפשט המאמר עַיְלָא לֵיהּ שְׁרָגָא, דהאשה נקראת נר כמו שאמרו חכמינו ז"ל בגזירת החרבן שהיה על שני פתילות בנר אחד, רצונו לומר אשת איש מזנה עם אחרים, דהשרגא כלי קבול שתקבל בתוכה אבר התשמיש הדומה לפתילה, והזרע הדומה לשמן, והשרגא מאירה את הבית, כן האשה מאירה לבית דבלעדה יחשך הבית, ולכן עַיְלָא לֵיהּ שְׁרָגָא הרומזת לאשה, לומר למה תגרע מן הזכר? הלא היא מאירה כנר המאיר בחשוכה! ורבן גמליאל עַיִּיל חַמְרָא לוּבָא, שהחמור זן את בעליו על ידי המשוי שנושא עליו, כן הזכר הוא נושא משוי עול הפרנסה להביא לביתו ומזין את אשתו, על כן הזכר הוא העיקר דהכל צריכין למארי חטייא!
אָמַר לְהוּ: שְׁפִּילִית לְסֵיפֵיהּ דְּסִפְרָא. יש להקשות למה הוצרך לומר שראה דברים אלו בסוף הספר, דמאי נפקא מינה אם היה בשלישי או ברביע או באמצע? וסגי לומר אחר אותם הדברים ראיתי דברים אלו. ונראה לי בס"ד על פי מה שכתב מהרש"א ז"ל שהם לא נתנו לו השרגא והחמרא אלא רק הראו לו אותם לו, ואמרו לו שבגמר הדין שיתקבל הדין על בעלי דין אז ינתן לו השחד הנזכר עיין שם. ולכן ביום השני לא רצה שיתארך הענין בדין ודברים שבין רבן גמליאל ובין אחותו, אלא רצה לפסוק הענין בו ביום כדי שיקבל השוחד, וחש פן היא תשיב לו עיין עוד בזה היום בספר ההוא שמא תמצא אחר חזרה זו חזרה אחרת שהיא לזכותי, לכך אמר להם שְׁפִּילִית לְסֵיפֵיהּ דְּסִפְרָא ולא נשאר בו עוד דברים לעיין בהם וזהו סוף דבר.
וּכְתִיב בֵּיהּ: אֲנָא, לָא לְמֵיפַּק מֵאוֹרַיְתָא דְּמֹשֶׁה אַתִּיתִי. יש להקשות וכי שוטה היה אותו פלסוף שאומר דברים אלו, דאם לא אתא למפק מידי מתורת משה אם כן למה כתוב בתחלת הספר הפך תורת משה?! ובודאי היה אומר להם דברים אלו בפומבי ואיך לא חש שכל השומע יצחק על דבריו וידע שהוא משקר? ונראה לי בס"ד דאמר להם שכתוב בסוף הספר שהוא לא נאמר בשביל ישראל שנתנה להם כבר תורת משה שהם צריכים לילך על פי תורת משה, ורק הלכות הספר הזה כולם המה לשאר אומות ולא לישראל.

Daf 116b



Daf 117a



Daf 117b

כַּמָּה סְעוּדוֹת חַיָּב אָדָם לֶאֱכֹל בְּשַׁבָּת? שָׁלֹשׁ. רַבִּי חִידְקָא אוֹמֵר: אַרְבַּע. אָמַר רַבִּי יוֹחָנָן: וּשְׁנֵיהֶם מִקְרָא אֶחָד דָּרְשׁוּ. יש להקשות לרבנן אמאי הוצרך ללמדנו בחד 'הַיּוֹם' על הלילה והלא גם בחול אוכל בלילה ולא גרע שבת? ונראה לי כדי לקבל שכר כמצווה ועושה. אך קשא לרבנן למה כינה של הלילה בתיבת 'הַיּוֹם'? ונראה לי בס"ד לומר שאם נאנס ולא אכל בלילה יש לה תשלומין ביום כנזכר בשולחן ערוך. ועוד נראה לי בס"ד כינה כל סעודות שבת באותיות 'הַיּוֹם' על פי מה שכתב הרב צמ"ר (ח"ב דף קמא), מנין חשבון כל אות ואות מן אלפא ביתא כמה פעמים נכתב בספר תורה לפ"ד רבינו סעדיה גאון ז"ל, ועלה בידו אות וא"ו ששה ושבעים אלף ותתקכ"ב [76920], ואות יו"ד ששה ושבעים אלף ות"ק [76500], ואות מ"ם שנים וחמשים אלף ותת"ה [52805], ואות ה"א שבעה וארבעים אלף ותשנ"ד [47754], ושאר אותיות פוחתים והולכים, והמעט שבהם הוא אות פ"ה שהוא אחד אלף ותתקע"ה [1975] עיין שם. נמצא אותיות 'הַיּוֹם' הם רבים מכל האותיות, ולכן רמז הכתוב סעודות שבת בתיבת 'הַיּוֹם' לרמוז כמו האותיות 'הַיּוֹם' הם רבים יותר מכל האותיות כן ראוי לאדם להרבות בסעודות שבת כל מה שיכול להרבות. ודע כי על פי הקדמה זו אמרתי לכך ארבותינו ז"ל כל וא"ו לרבות, דאות וא"ו הוא באמת מרובה מכל האותיות. ועוד נראה לי בס"ד טעם אחר עמ"ש סעודות שבת בתיבת היום, והוא 'הַיּוֹם' [61] מספר ס"א כמנין אותיות שקודם [טדהד] שם הוי"ה ושאחריו [כוזו], ורמז בזה שיעשה האדם סעודות שבת לשם ה' כמו שנאמר (ישעיהו נח, יד) אָז תִּתְעַנַּג עַל הֳ' ונראה לי על הוי"ה סמיך וקאי על סעודות שבת שנקראים בשם 'הַיּוֹם' שהוא מספר הסמוך לשם הוי"ה מקדם ומאחוריו. ובזה יובן מה שאמרו בזוהר הקדוש מהו שבת? שמא דקב"ה שמא דאיהו שלים מכל סטרוי! רצונו לומר נעשה השבת שלים מכל סטרוי של שמא דקב"ה שהוא שם הוי"ה, כי השבת נשלם כבודו בהארות הנמשכים על ידי ג' סעודות הנרמזים באותיות 'הַיּוֹם' שהם מספר אותיות קודם ואחור של שם הוי"ה.

Daf 118a

כָּל הַמְעַנֵּג אֶת הַשַּׁבָּת, נוֹתְנִין לוֹ נַחֲלָה בְּלֹא מְצָרִים. נראה לי בס"ד מדה כנגד מדה, כי השבת יש לו מצרים ידועים מאתו יתברך, שהוא תחלה שעה א' מן לילה עד סוף שעה י"ב של היום, אך ישראל על ידי תוספות שבת שמקדימין ומאחרין עושין אותו כדבר שאין לו מצרים, כי זו התוספות היא שבת גמור, אך אין לה שיעור ידוע פעם בא בקצרה פעם בא בארוכה, ולזה אמר כָּל הַמְעַנֵּג אֶת הַשַּׁבָּת בתוספות שעושה לו מלפניו ואחריו שאז אין נעשה בו מצרים ידועים, לכך מדה כנגד מדה יזכה לְנַחֲלָה בְּלִי מְצָרִים.

Daf 118b

אֶלָּא כְּיַעֲקֹב שֶׁכָּתוּב בּוֹ: "וּפָרַצְתָּ יָמָּה וָקֵדְמָה וְצָפֹנָה וָנֶגְבָּה". נראה לי בס"ד טעם שיהיה כיעקב, דאיתא בילקוט ראובני בשם רבינו האר"י ז"ל, דזווג הראשון של יעקב אבינו ע"ה כשבא על לאה היה בליל שבת עיין שם. ובזה פרשתי בס"ד טעם נכון על אשר החליף לבן את רחל בלאה ולא ראה אותה יעקב אבינו ע"ה בחוש הריאות, דאמרו רבותינו ז"ל במדרש (בראשית רבה ע, יט) קודם שנכנס יעקב אבינו ע"ה לחדר, שלח לבן את התינוקת לכבות הנרות, וקשא היה לו להדליק הנר ויראנה בחוש הריאות ולמה סמך על הסימנים? אך כיון דשבת היה והאבות שמרו שבת לכך לא הדליק הנר. ובזה פרשתי בס"ד הטעם שקראתו לבנה הראשון ראובן, כי היא נתעברה בו באותה לילה, ומי גרם לה שיהיה לה זה הבן האור אשר נסתלק אותה לילה מן החדר, ולזה קראתו ראובן שהוא 'אור בן' ונראה שכך היה בדעתו של יעקב אבינו ע"ה לעשות זווגו בשבת מעת בואו לפדן ארם, ונתן הסימנים לרחל כדי שלא יחליף לבן, ועל כן לא סמך על אור הנר שיראנה בחוש הריאות, אך כיון דרצה להזדווג בשבת אמר אולי יהיה מקרה שיכבה הנר. על כן נמצא יעקב אבינו ע"ה חיבב את השבת ביותר שלא רצה להזדווג אלא בשבת, כי גם לילה ראשונה הקפיד לעשותה בשבת וכל שכן שאר זווגים שלו, לכן זה הַמְעַנֵּג אֶת הַשַּׁבָּת נוֹתְנִין לוֹ כְּיַעֲקֹב שחיבב את השבת ביותר. או יובן בס"ד, כי יעקב אבינו ע"ה הוא קו האמצעי שהוא בתפארת, והשבת הוא אמצעי דה"ו מכאן ואב"ג מכאן, לכך הַמְעַנֵּג אֶת הַשַּׁבָּת שהוא אמצעי זוכה לְנַחֲלָה כְּיַעֲקֹב שהוא אמצעי. ועוד נראה לי בס"ד טעם לזה, דנחלת יעקב אבינו ע"ה קֵ דְמָה וְ צָ פֹנָה וְ יָ מָּה וָ נֶ גְבָּה שהוא ראשי תיבות 'קצין' והוא תואר מלכות וממשלה, וְהַמְעַנֵּג אֶת הַשַּׁבָּת שנקרא מלך כמו שאמרו (שבת דף קיט.) בּוֹאוּ וְנֵצֵא לִקְרַאת שַׁבָּת מַלְכְּתָא יזכה לנחלת יעקב אבינו ע"ה שהיא ראשי תיבות 'קצין'. ונראה דנחלת יעקב אבינו ע"ה ד' צדדין כנגד ד' שמותיו דשם יעקב נכפל. ומה שאמר רַב נַחְמָן בַּר יִצְחָק נִצּוֹל מִשִּׁעְבּוּד מַלְכֻיּוֹת, נראה לי בס"ד, דאיתא בזוהר הקדוש (זהר חלק ב, רז:) יומא דא מתעטרא בשבעין עטרין לכך ניצול משעבוד מלכיות שהם שבעים אומות. ועוד נראה לי בס"ד דשבת הוא אחד שאין לו זוג בימים, ולכן בזכותו יבא אות אלף שמספרו אחד בתוך אותיות גולה ותהיה גאולה.
כָּל הַמְעַנֵּג אֶת הַשַּׁבָּת, נוֹתְנִין לוֹ מִשְׁאֲלוֹת לִבּוֹ. נראה לי בס"ד מדה כנגד מדה דשומר שבת במעשה ודבור אין נחשב בזה מענג את השבת, כי בזה האדם חייב מן הדין ואין עונג אלא במותרות, לכן השומר שבת גם בהרהור זה נקרא מענג שבת, דהרהור אינו אסור מן הדין ואין עונג אלא במותרות, ולכן מדה כנגד מדה נוֹתְנִין לוֹ מִשְׁאֲלוֹת לִבּוֹ, דשמירתו בהרהור הוא בלב. או יובן בס"ד השבת הוא כ"ד שעות, ועם ז' דיום ששי דמתחיל הארת שבת משעה חמשית בסוד ה"א יתירה דיום השישי הרי ל"א, ועם שעה ראשונה דליל מוצאי שבת שצריך להוסיף ממנה על קדושת שבת ומקצתה ככולה הרי הם ל"ב, לכך נוֹתְנִין לוֹ מִשְׁאֲלוֹת לִבּ וֹ בזכות ל"ב שעות הנזכר.
כָּל הַמְשַׁמֵּר שַׁבָּת כְּהִלְכָתוֹ, אֲפִלּוּ עוֹבֵד עֲבוֹדַת כּוֹכָבִים כֶּאֱנוֹשׁ, מוֹחֲלִין לוֹ. יש להקשות תיבת כְּהִלְכָתוֹ לשון יתר הוא? ונראה לי בס"ד דהלכות שבת הם 'טל' [39] מלאכות, ואמרתי טעם למספר זה מאת השם יתברך היה כך לעשות אזהרת שבת כמספר ט"ל, לרמוז אף על פי שחומר האדם מצד טבעו יראה את השבת כמשא כבד מכח אזהרותיו, הנה האדם צריך להתגבר על חומרו וישמור שבת במנוחה, שיהיה נח לו בשמירתו כמו הטל שיורד בנחת, וכמו שנאמר (דברים לב, ב) תִּזַּל כַּטַּל אִמְרָתִי. וזה שאמר כָּל הַמְשַׁמֵּר שַׁבָּת כְּהִלְכָתוֹ דייקא, רצונו לומר תהיה נוחה עליו שמירתו כמו ה'טל' הרמוז בהלכות השבת. או יובן הכונה כמו הטל שיורד בהסתר כן האדם ישמור השבת בהסתר שהוא הרהור הלב, וכיון דשומרו גם בהרהור שהוא בהסתר אז כדאי הוא לכפר אפילו על עון עבודה זרה.
אִלְמָלֵי שָׁמְרוּ יִשְׂרָאֵל שַׁבָּת רִאשׁוֹנָה, לֹא שָׁלְטָה בָּהֶם אֻמָּה וְלָשׁוֹן. נראה לי בס"ד הטעם כי בשבת ראשונה שה"ס [שהוא סוד] מלכות היו מתקנים מדרגה השביעית של עילוי המלכות שהיא סוד שני מלכים בכתר אחד, ואמר רבינו האר"י ז"ל כאשר תהיה מדריגה זו השביעית לא ישלטו בישראל אומה ולשון. ובזה פרשתי בס"ד (משלי ט, א) חָכְמוֹת בָּנְתָה בֵיתָהּ חָצְבָה עַמּוּדֶיהָ שִׁבְעָה. ובזה יובן בס"ד (איוב ה, יט) בְּשֵׁשׁ צָרוֹת יַצִּילֶךָּ וּבְשֶׁבַע לֹא יִגַּע בְּךָ רָע, רצונו לומר בְּשֵׁשׁ המדרגות אז יהיו צָרוֹת ויצילך מהם, אבל בְשֶׁבַע כשתגיע למדרגה השביעית של שני מלכים בכתר אחד לֹא יִגַּע בְּךָ רָע שלא תהיה צרה מעיקרא כדי שתצטרך להצלה. ועל פי מאמר הנזכר מובן בס"ד הטעם דהנשים נכנסין לשבת בהדלקת הנר קודם האנשים, מפני כי האנשים בלבד חללו ויצאו ללקוט ולא הנשים. ובזה מובן הטעם שהאשה צריך שתקח בשבת פרוסת המוציא מן לחם משנה כפלים על בעלה, כי בעלה יבצע כזית לעצמו וכביצה לאשתו, מפני שהזכרים יצאו ללקוט ולא הנשים, ועל זה נאמר (משלי כז, יח) נֹצֵר תְּאֵנָה יֹאכַל פִּרְיָהּ, ואין הקב"ה מקפח שכר בריה!
אִלְמָלֵי מְשַׁמְּרִים יִשְׂרָאֵל שְׁתֵּי שַׁבָּתוֹת כְּהִלְכָתָן, מִיָּד נִגְאָלִים. נראה לי בס"ד 'יד' רמז על חסרון אותיות השם והכסא, דכתיב בהו (שמות יז, טז) יָד עַל כֵּס יָהּ, שאלה יושלמו בגאולה העתידה בב"א [במהרה בימינו אמן], ועל זה הביא פסוק (ישעיהו נו, ה) יָד וָשֵׁם טוֹב, והיינו יד קאי על אותיות ו"ה שיש במילוי מילואם י"ד אותיות כמ"ש רבינו האר"י ז"ל, וָשֵׁם טוֹב קאי על אלף דכס א שצורתו יו"ד, כנזכר בסוד הכונה של אכילה שבלחי התחתון יש א' תתאה שצורתה יו"ד והיא רומזת בבינה עיין שם, וידוע דכסא הוא בבינה וצורת יו"ד מספרו עשרים כמנין טוֹב [17] עם האותיות [20]. ואמר שְׁתֵּי שַׁבָּתוֹת רצונו לומר לילה ויום, כי לילה הוא בחי' שבת בפני עצמו, והיום בחי' שבת בפני עצמו, ובזכות קדושת לילה יושלם א' דכסא, שבלילה יש סעודה אחת, ובזכות קדושת היום שיש בו ב' סעודות יושלמו אותיות ו"ה שבשם. ולזה אמר אם משמרין שני שבתות שהם לילה ויום כְּהִלְכָתָן מִיָּד רמז להו"א של השם והכסא, דכתיב בהו (שם) יָד עַל כֵּס יָהּ נִגְאָלִין. ועוד נראה לי בס"ד שְׁתֵּי שַׁבָּתוֹת הם אחד שבת העיקרי, והב' התוספות, ולכן אחר אותיות יִשְׂרָאֵל יש אותיות שַׁבַּתְּכֶם, שיש לכם שבת הנקרא שַׁבַּתְּכֶם שיתייחס לכם דאתם העושים אותו והוא שבת התוספות. ובזה פרשתי בס"ד (דברים לב, כט) לוּ חָכְמוּ יַשְׂכִּילוּ זֹאת יָבִינוּ לְאַחֲרִיתָם, דאמרו רבותינו ז"ל במדרש 'זֹאת' כינו לשבת שנקרא זאת. ועוד יובן בס"ד שְׁתֵּי שַׁבָּתוֹת רמז לתיקון לאה ורחל שכל אחת נקראת שבת. ולפי פשט המאמר דקאמר שְׁתֵּי שַׁבָּתוֹת ממש בזה פרשתי בס"ד (ישעיהו נד, יב) וְשַׂמְתִּי 'כַּדְכֹד' שִׁמְשֹׁתַיִךְ, כ"ד שעות וכ"ד שעות שהם שני שבתות שיאירו לך.
יְהֵא חֶלְקִי מֵאוֹכְלֵי שָׁלֹשׁ סְעוּדוֹת בְּשַׁבָּת. פירוש שאינו אוכל שלשה בחול אלא רק בשבת, ויתכן שהוא היה חולני ומוכרח לאכול שלש גם בחול. אי נמי נראה לי הכונה שהם מתגברים על עצמם ואין מכוונים להנאת גופם אלא רק בשביל כבוד שבת. או יובן על פי מה שאמר רבינו האר"י ז"ל במספר השבת שעולה עסמ"ב, וג' מלואו אהי"ה ושם י"ה, וחסידים ואנשי מעשה המקובלים אוכלים ג' סעודות וממשכים הארה משמות הנז' הרמוזים בשבת. או יובן הכונה על עולם הבא הנקרא שַׁבָּת כמו שאמרו באדרא בההוא עלמא יזכה באלין. או יובן ג' מיני סעודות יש בשבת, האחת אכילה פשוטה בלחם גשמי, והב' אכילה רוחנית בלחם רוחני הוא עסק התורה דכתיב בה (משלי ט, ה) לְכוּ לַחֲמוּ בְלַחֲמִי, והג' אכילה של תשמיש באשתו, שגם האשה נקראת לחם דכתיב (בראשית לט, ו) כִּי אִם הַלֶּחֶם אֲשֶׁר הוּא אוֹכֵל, וחסידים מקיימים ג' סעודות אלו בשבת ביחד, שאין מזדווגים עם נשיהם אלא בשבת כמו שאמרו בזוהר הקדוש בפסוק (ישעיהו נו, ד) כִּי כֹה אָמַר הֳ' לַסָּרִיסִים אֲשֶׁר יִשְׁמְרוּ אֶת שַׁבְּתוֹתַי.
יְהֵא חֶלְקִי מִגּוֹמְרֵי הַלֵּל בְּכָל יוֹם. פרשו בגמרא על פסוקי דזמרה, וקשא ודאי כל אדם זהיר לומר זה בכל יום? ונראה לי בס"ד אומרו גּוֹמְרֵי הַלֵּל על פסוק (תהלים קג, ו) כֹּל הַנְּשָׁמָה תְּהַלֵּל יָהּ, שהוא גמר של ההלל בכל יום שזה אומרים אחר כל פסוקי דזמרה, ופסוק זה מגיד לאדם שעל כל נשימה ונשימה תְּהַלֵּל יָהּ במחשבה ולא יסור זה מלבבך (בראשית רבה יד, ט), ואשרי המקיים מה שאמר הכתוב הזה שהוא גמר ההלל, שיהיה מהלל להשם יתברך במחשבתו על כל נשימה ונשימה באמת.
מִצְוָה לְהִתְפַּלֵּל עִם דִּמְדּוּמֵי חַמָּה. נראה לי בס"ד הטעם, מפני כי אותה שעה רואה בעיניו חסדו יתברך עם הבריות שאינו מוציא חמה בתוקפה אחר החשך הרב, וגם אינו מביא החשך הרב בשקיעת החמה בעודה בתוקפה, אלא עושה בין הביניים זמן ממוצע שהוא דמדומי חמה כדי שלא יזוק האדם באור עיניו, וכמו שאמרו המפרשים על מאמר, הַמֵּאִיר לָאָרֶץ וְלַדָּרִים עָלֶיהָ בְּרַחֲמִים. ובאופן אחר נראה לי בס"ד הטעם שֶׁמִצְוָה לְהִתְפַּלֵּל עִם דִּמְדּוּמֵי חַמָּה, דאיתא בגמרא דבתרא (דף פד) דמתאדמת השמש בצפרא משום דחלפי אבי וורדי דגן עדן, יען כי בבוקר היא במזרח וגן עדן הוא במזרח דכתיב (בראשית ב, ח) גַּן בְּעֵדֶן מִקֶּדֶם, ולכן הַמִּתְפַּלֵּל עִם דִּמְדּוּמֵי חַמָּה בשחרית זכור יזכור אותה שעה את גן עדן, כי הדמדומי חמה באה מגן עדן, וכיון דזוכר גן עדן תתעורר בלבו יראת שמים, ואם על הלב שורה יראת שמים בעת התפילה אזי תתעלה תפילתו עילוי רב ותקובל ברצון! וכן בדמדומי חמה דמנחה זכור יזכור אותה שעה את גיהנם, דאמרו בגמרא שם הא דמתאדמת לעת ערב משום דחלפא אפתחא דגיהנם, משום דלעת ערב שוקעת במערב ומתאדמת מכח אש גיהנם, וכיון דזוכר גיהנם יהיה לו שברון לב והרהור תשובה ואז יהיה עילוי רב לתפילתו ותקובל ברצון.
יְהֵא חֶלְקִי מִיּוֹשְׁבֵי בֵּית הַמִּדְרָשׁ, וְלֹא מִמַּעֲמִידֵי בֵּית הַמִּדְרָשׁ. יש להקשות למאי אצטריך לפרש וְלֹא מִמַּעֲמִידֵי, כיון דזכר רק את מִיּוֹשְׁבֵי ודאי לא לא בחר במעמידי? ונראה לי בס"ד דלפעמים אותם הממונים בזה הם גם כן ממונים בזה, והוא גם באלה לא בחר אלא רוצה להיותם באותם שהם מִיּוֹשְׁבֵי בלבד. ועדיין יש להקשות למאי אצטריך לומר פשיטה למה יבחר במעמידי? ונראה לי בס"ד גם במעמידין יש תועלת וחזוק תורה כדי שיקומו לאכל ולא יחלש לבם, וכמו שאמרו (תענית יא:) האי בר בי רב דיתיב בתעניתא ליכול כלבא לשירותיה, ולכן פירש דאינו בוחר באותם שהם מעמידי כלל.
יְהֵא חֶלְקִי מִמִּי שֶׁחוֹשְׁדִין אוֹתוֹ וְאֵין בּוֹ. יש להקשות הוה ליה למימר שֶׁחוֹשְׁדִין אוֹתוֹ בְּשֶׁקֶר? ונראה לי הכונה שיש חושדין אותו בשקר בדבר אחר, ולעולם עשה אותו דבר בזמן אחר ורק על אותו הזמן שחושדים אותו בו הוא חשד של שקר, ובזה אינו בוחר דעל כל פנים הוא עשה אותו חטא, ורק בוחר במי שחושדין אותו ואין בו אותו דבר כלל, לא בזמן החשד ולא בזמן אחר.
בְּרַבִּי, מִלְּתָא אַחֲרִיתִי הֲוָה בֵּיהּ, שֶׁלֹּא הִכְנִיס יָדוֹ תַּחַת אַבְנֵטוֹ. מקשים אם כן רבי אמאי אמר לו חדא דוקא, כיון דבקושטא משום הא והא קרו ליה? ונראה לי בס"ד ואקדים לדקדק דקדוק אחר תחלה, דמי ימלאנו לבו לשאול שאלה כזאת מרבינו הקדוש עצמו שהיה גדול הדור נשיא ישראל ורב לכלהו רבנן שבדורו?! ועוד השואל למה שאל לרבי, ישאל לחכמים אשר קורין אותו כך? ועוד רבינו הקדוש היה עניו ואיך ירצה לספר בשבח עצמו, ובפרט שבח שאין מכירים אותו אחרים אלא רק הוא בעצמו? ונראה לי בס"ד כי השואל היה אנטיגונוס המלך שנתגייר והיה לומד תורה מרבינו הקדוש, ואמרו בגמרא דאחר שנימול אמר לרבינו הקדוש שיראה את המילה שלו אם נימול כראוי, והשיב לו בדידי לא אסתכלית מימי ואיך אסתכל ואראה בשל אחרים?! וכנזכר בגמרא, ולפי זה דבר זה שלא נסתכל במילה שלו הוכרח לגלות למלך מפני שלחץ אותו שיראה את שלו, ואת המלך לא אפשר לדחות אותו בלא טעם מספיק, ואחר שהוכרח לגלות הדבר הזה למלך נתוודע הדבר גם כן לחכמים והסכימו לקרותו רבינו הקדוש בעבור חסידות זו, וגם בעבור חסידות האחרת שמצאו בו הם שֶׁלֹּא הִכְנִיס יָדוֹ תַּחַת אַבְנֵטוֹ, אך אחר כך בששמע המלך שהיו קורין אותו רבינו הקדוש שאל אותו למה קורין אותך רבינו הקדוש, ומכח הענוה השיב לו רק דבר אחד של המילה, מפני שדבר זה אינו חידוש אצל המלך שכבר הוכרח לגלות זה מקדמת דנא, ועל דבר השני של האבנט לא הגיד לו מכח ענוה, אבל בקושטא רבנן קרו ליה רבינו הקדוש בשביל שתים הנזכרים.
שֶׁלֹּא הִכְנִיס יָדוֹ תַּחַת אַבְנֵטוֹ. צריך להבין מה הוא עוצם המעלה שיש בחסידות זו? ונראה לי בס"ד דידוע שהאדם כל גופו מכוון כנגד פרצוף הספירות למעלה נזכר בפתיחת אליהו זכור לטוב, חסד דרועא ימינא, גבורה דרועא שמאלא, תפארת גופא, נצח והוד תרין שוקין, ויסוד אות ברית קודש. נמצא ידיו של אדם הם כנגד חסד וגבורה שהם אמצעיות, ואם ישפילם ויכניסם תַּחַת אַבְנֵטוֹ נמצא מוריד אותם כנגד נצח והוד שהם אחרונות, ורבינו הקדוש היה תמיד חושב כל אברי גופו מרכבה לספירות הקודש ושמות הקודש אשר בהם, ולכן היה נזהר להעמיד אותם בגופו כפי מדריגתם, ולכך היה נזהר שלא יכניס ידו תחת אבנטו, דידיו שהם חו"ג [חסד וגבורה] לא יורידם כנגד נה"י [נצח, הוד, יסוד] שהם מתחילים מתחת האבנט ולמטה כי אין זה מקומם, והיה נזהר בכך הן בעת שהוא מהלך או יושב, ואפילו בעת שינה שלא יכניס ידו בחלק התחתון של הגוף שהוא תחת האבנט, אלא יניחם זה על גב זה בחלק האמצעי כמו שעושין בעת תפילה, כדי שיהיו מכוונים כנגד חלק האמצעי שהוא חג"ת [חסד, גבורה, תפארת]. והא דלא אמר שֶׁלֹּא הָיָה מוֹרִיד אוֹ מְשַׁלְשֵׁל יָדָיו תַּחַת אַבְנֵטוֹ? משום דבאמת היה מוריד ומשלשל אותם לפעמים בשביל איזה צורך, לחכך ברגלו או ללבוש מנעליו וכיוצא, ועל רגע זה שהוא בשביל צורך איזה עסק לא היה מקפיד, ורק להכניסם שלא לצורך שיהיו מונחים ועומדים תחת האבנט על זה קפיד שלא לעשות, ולכך נקיט לשון זה שֶׁלֹּא הִכְנִיס, וכל זה המנהג שהיה נוהג בו הוא מחמת שהיה תמיד מצייר ומחשב לעשות אבריו מרכבה לספירות הקודש ושמות הקודש שבהם. וכמו ענין כונת המרכבה שביאר רבינו האר"י ז"ל בשער רוח הקודש שכתב שם שראוי לאדם תמיד לכוין ולהעריך את עצמו כאלו הוא מדור וכסא אל האצילות הקדוש, שיעשה עצמו כסא לקדושה, לחשוב גלגולת שלו כסא לכתר והוי"ה בנקוד קמ"ץ, ו 'שני מוחין' שבו אל חו"ב [חכמה ובינה] והוי"ה נקוד פת"ח והוי"ה נקוד צר"י, וה 'יד ימין' שלו לחסד והוי"ה נקוד סגו"ל, ו 'יד שמאל' לגבורה והוי"ה נקוד שב"א, ו 'גופו' לתפארת והוי"ה נקוד חול"ם, וכן על זה הדרך בשאר אבריו כמפורש שם. [עיין בן איש חי, מקץ, הלכות שנה א, י״ד] ורבינו הקדוש לא היה זז מן מחשבת כונת המרכבה הנז' כל רגע, ומחמת כן נקרא רבינו הקדוש, כמו שאמר רבינו האר"י ז"ל שם שהנזהר בכך לכוין ולהעריך עצמו כאלו הוא מדור וכסא אל האצילות הקדוש, בזה תחול ותשרה עליו קדושה עליונה עיין שם. וכל זה להמכוין לפרקים, כל שכן הוא שהיה מכוין בכך תמיד בכל רגע, וזהו ענין עוצם המעלה שהיה לרבינו הקדוש בדבר זה. אך מה שיש לפרש טעם בזה שלא הכניס ידו תחת אבנטו כדי שלא יבא לידי חימום והרהור לא ניחא לי, כלומר לא סבירה לי והבוחר יבחר!
אָמַר רַב נַחְמָן: תֵּיתִי לִי דְּקַיְּימִית שָׁלֹשׁ סְעוּדוֹת בְּשַׁבָּת. פירוש רש"י יושלם שכרי, ויש להקשות למה נקיט כהאי לישנא 'תֵּיתִי לִי'? ועוד אין דרך החכמים לבקש שכרם בפיהם דודאי אין עובדים בשביל לקבל פרס! ונראה לי בס"ד דהמצוה מכונית בשם 'טוֹב' והעבירה מכונית בשם 'רָע' דכתיב (תהלים לד, טו) סוּר מֵרָע וַעֲשֵׂה טוֹב, ותרגום טוֹב הוא 'טב' וגם בלשון המקרא אינו יוצא אלא רק אותיות טב והיינו כי 'טב' במילוי הם ט י"ת ב י"ת אשר המלוי הוא ת"י ת"י שהוא מספר קָדוֹשׁ קָדוֹשׁ [קָדוֹשׁ בגימטריא 410], כי המצוה יש בה ב' קדושות שהוא קדושת המעשה, וקדושת הכונה והמחשבה, ומשתיהם ימשך לאדם המקיים אותה שיהיה נקרא קדוש מצד המעשה של המצוה, וקדוש מצד המחשבה והכונה שלה, וכמו שאומרים בברכה של כל מצוה אֲשֶׁר קִדְּשָׁנוּ בְּמִצְוֹתָיו וְצִוָּנוּ, ולכן גם הצדיק העושה אותה נקרא בשם 'טוֹב', דכתיב (ישעיהו יג, י) אִמְרוּ צַדִּיק כִּי טוֹב, שהוא 'טב' בלשון תרגום, שהמילוי של טב הוא ת"י ת"י שהוא קָדוֹשׁ קָדוֹשׁ. ולזה אמר תֵּיתִי לִי, רצונו לומר 'תי תי' הנרמזים במלוי 'טב' שהם קָדוֹשׁ קָדוֹשׁ נמשכו לִי יען דקיימית ג' סעודות בשבת קיימתיה למצוה זו כהלכתה לשם שמים ולא להנאת הגוף, ועיון תפלה נמי יש בו בחינת גוף ונשמה, לכן ימשך ב' בחינת קדושה ממנו. והא דאמר 'דְּקַיְּימִית' ולא אמר 'דאכלית'? נראה לי בס"ד על פי מה שאמרו רבותינו ז"ל בספר הכונות (דף ס') שיש שני מיני תוספת קדושה בשבת, ואחת על ידי התפילות, והאחת על ידי הסעודות, והאדם צריך לכוין להמשיך אור תוספות קדושות הנז' גם לימי החול, ואותה קדושה אשר על ידי התפילות נמשכת במוצאי שבת לימות החול על ידי פסוק וִיהִי נֹעַם, וקדושת תוספות שעל ידי הסעודות אנחנו ממשכים אותה לימות החול על ידי סעודה רביעית דמוצאי שבת עיין שם. ולזה אמר 'דְּקַיְּימִית' ג' סעודות בשבת, פירוש עשיתי לה קיום והשארה גם לימות החול שלא נסתלקה, כמו שאמר על ידי הכונות שלי שכונתי בזה בסעודה רביעית, ועל דבר זה יתבאר אומרו דְּקַיְּימִית מִצְוַת תְּפִלִּין, דְּקַיְּימִית מִצְוַת צִיצִית, שהוא רצונו לומר עשיתי להארות שלהם קיום והעמדה שלא נסתלקו אחר גמר התפלה. ועוד נראה לי בס"ד אומרו 'תֵּיתִי לִי' דאמרו רבותינו ז"ל אותיות לי מורים על הקיום, ולכן כל מקום שנאמר בו 'לִי' הוא קיים לעולם, וזה שאמר 'תֵּיתִי לִי' המורים על הקיום, יען דקיימית ג' סעודות על דרך הנזכר לעיל שעשיתי להם קיום.
תֵּיתִי לִי, דְּלָא סַגִינָא אַרְבַּע אַמּוֹת בְּגִלּוּי הָרֹאשׁ. נראה לי הטעם לאזהרה זו מלבד טעם הידוע, הנה יש רוחות רעות משוטטין באויר העולם, ויש מהם נמשכים מחלק רע עיני נחש הקדמוני, ויש להם ארס של עין הרע שמזיק את האדם שיסתכלו בו, אך כיון שהם מסטרא דנחש הקדמוני דכתיב ביה (בראשית ג, א) וְהַנָּחָשׁ הָיָה עָרוּם, לכן כאשר רואין גוף ערום בלי כיסוי ומלבושים נמשכים אחריו ומתאחזין בו יותר, ואז ממילא מטילין ארס של עין הרע בו ומזיקין אותו, כי כן טבע כל בריה להמשך אחר הדומה לו, ומאחר שהם משוטטין באויר למעלה אין נראה לעיניהם אלא הראש, ואם יהיה ערום בלא כסוי אז נמשכים אחריו להתאחז בו, וממילא יהיה נזוק האדם מעין הרע שלהם, ולכן אסור לאדם לילך ד' אמות בגילוי הראש, כי ד' אמות הוא שיעור חשוב ומסוים. ואם תאמר איך הבתולות רשאין לילך לכתחילה בגילוי הראש, הנה נקבות שאני, כי אלו הרוחות שיש בהם ארס של עין הרע הם מסטרא דדכורא דנחש הקדמוני שהיה זכר, ואלו ידבקון בזכרים ולא בנקבות, ולכן כתיב (בראשית לב, ו) וְהִנֵּה עֵשָׂו בָּא וְאַרְבַּע מֵאוֹת אִישׁ עִמּוֹ, כי אַרְבַּע מֵאוֹת אִישׁ הם כוחות 'רַע עַיִן' [400] שהוא מספר ת' וקראם איש שהוא זכר.
תֵּיתִי לִי, דְּקַיְּימִית מִצְוַת תְּפִלִּין. נראה לי בס"ד אין כונתו על הנחת תפילין כי זה חיוב כל אדם, אלא כונתו על עשיית המצוה הזאת כתיקונה, שלא היה לו הסח הדעת שזה דבר קשה לאדם. והנה ידוע שיש בתפילין של ראש שני שיני"ן א' בת ד' ראשים, וא' בת ג' ראשים, ואם האדם יסתכל בהם קודם הנחת התפילין יגיע לו הארה גדולה בזה, וזו ההארה שתגיע לו מן הסתכלות הנזכר תהיה לו לעזר בענין הסח הדעת, ולכן חסידים ואנשי מעשה נזהרין להסתכל בשינין של תפילין כל יום קודם שיניחו אותם. וידוע (תשובות הגאונים תשובה קעח) דרב ששת היה סגי נהור, וקרה לו דבר זה בגודלו על אשר היה רוצה לקיים חסידות של רב שלא היה מסתכל חוץ לארבע אמות, ולא היה יכול על זה ונעשה סגי נהור וכמו שכתב הרמב"ם ז"ל, וכל כך היה נזהר במצות תפילין, שאפילו מצוה זו של הסתכלות השינין היה נזהר לקיימה בהיותו סגי נהור, שהיה מצייר בשכלו צורת השינין ומסתכל בהם, על דרך מה שכתב רבינו האר"י ז"ל בענין הסתכלות התכלת של הציצית, שיסתכל האדם כאלו יש חוט תכלת עם הלבן. ואמרתי בס"ד שיש לרמוז חסידות זו בשמו הטוב שהוא שֵׁשֶׁת 'שש' הם ב' שיני"ן, אות תי"ו היא תפילין. ומה שאמר תֵּיתִי לִי, דְּקַיְּימִית מִצְוַת צִיצִית רצונו לומר קיימתיה בכונה שלה.

Daf 119a

יַנַּאי לָבִישׁ מָאנֵי, מַעֲלֵי שַׁבְּתָא וְאָמַר: בּוֹאִי כַלָּה בּוֹאִי כַלָּה. בזוהר הקדוש איתא לומר ג' פעמים בּוֹאִי כַלָּה, ואמר רבינו האר"י ז"ל דגם רבי ינאי היה אמר ג' פעמים, אך האחרונה הואיל שצריך לאומרה בלחש לא נתפרשה בתלמוד. ונראה לי בס"ד דהוא מזמינה בשלש סעודות שבת וכנגד סעודה שלישית שהיא עולמית בסוד הפה, דלכן אין אומרים קדוש על היין לכך אומר השלישית בלחש. ועוד נראה לי בס"ד טעם לשלש פעמים כנגד נר"ן [נפש, רוח, נשמה] ולכן כנגד הנשמה אומר בלחש כי היא נעלמית שהיא סוד בינה עלמא דאתכסייא. ונראה לי בס"ד בּ וֹאוּ וְ נֵצֵא לִ קְרַאת שַׁ בָּת מַ לְכְּתָא ראשי תיבות מַלְבּוּשׁ [378] שהוא מספר 'אור פניאל' [378], ולכן הוא היה מתכוין להתעטף ולומר כן.
רַבִּי אַבָּא זָבַן בִּתְלֵיסַר אַסְתִּירֵי. נראה לי בס"ד טעם למספר זה שהוא מספר 'אַהֲבָה' [13] לרמוז עושה זה הכבוד לאו לקבלת שכר אלא מאהבה שאוהב את השבת, וגם קונה מִתְּלֵיסַר טַבְּחֵי כמנין 'אֶחָד' [13] שהוא עושה בשביל כבוד השבת שהוא אחד שאין לו זוג בימי החול. וּמַשְׁלִים לְהוּ אַצִּינוֹרָא דְּדָשָׁא, לפירוש שני של רש"י 'נותנה לשמשים על פתח ביתו ולא נכנס לבית', ונראה לי בס"ד הטעם שמוסרה להם שם, לרמוז להם אף על פי שהיום הזה יש להם טרחא ויגיעה רבה בצרכי שבת, אם יעשו לכבוד שבת לשם שמים לא ירגישו בטורח, כמו זה הדלת המונח פה על ידי שהיא תסוב על צירה שנאחזת למעלה ולמטה אז לא תכבד על הפותח וסוגר אותה, מה שאין כן אם אין לה אחיזה בציריה אז תכבד על האדם, וכן אם הם יכוונו לבם לשמים למעלה אז הם אין מרגישים בכובד המלאכה, ולכן היה אוֹמֵר לָהֶם אֲשׁוּר הַיָּיא אֲשׁוּר הַיָּיא, תיבת הַיָּיא [26] עולה מספר כ"ו מספר שם הוי"ה ברוך הוא, רצונו לומר שתכוונו לשם ה', וכפל דבריו כנגד שם ב"ן [52] שגם מילואו הוא מספר כ"ו, ואמר בכפליים כנגד קדושת הלילה וקדושת היום.
רַבִּי אַבָּהוּ הֲוָה יָתִיב אַתַּכְתַּכָּא דְּשִׁינָא. נראה לי לאו לכבד את עצמו הכניס זה לבית התבשיל לישב עליו, אלא מפני שהיושב על זה ניכר שהוא אדם גדול וחשוב. ובזה יהיה כבוד גדול לשבת משימוש שמשמש הוא בעצמו, כאדם המשמש את המלך בבגדים יקרים שיהיה כבוד למלך מצד יקר הבגדים.
דְּתָנָא דְּבֵי רַבִּי יִשְׁמָעֵאל: בְּגָדִים שֶׁבִּשֵּׁל בָּהֶם קְדֵרָה לְרַבּוֹ, אַל יִמְזֹג בָּהֶם כּוֹס לְרַבּוֹ. פירש רש"י מוכיח דבישול קדירה מטנף בגדים עיין שם, והדבר יפלא וכי לדבר זה צריך הוכחה מתנא דבי רבי ישמעאל הלא זה נראה בחוש? ונראה לי בס"ד דמוכיח אל תאמר כיון דעסק זה הוא של מצות כבוד שבת אין ללבוש בו בגד של גּוּנְדָא כמו שלובש בעסק של חול שלא לטנף בגדיו, דאדרבה זה כבודה של מצוה לטנף בעסק שלה את בגדיו, דנראה בזה חבוב מצוה, וכמו אותו חסיד כשהיה מל לא היה רוחץ ידיו מלכלוך דם המילה, וכן רבו של רש"י ז"ל היה מכבד ארון הקודש מן העפר בזקן שלו, לכך מוכיח מתנא דבי רבי ישמעאל דבגדים שבישל בהם קדרה אל ימזוג בהם כוס. וידוע הוא דהאי תנא דבי רבי ישמעאל יליף לזה מן פסוק (ויקרא ו, ג) וּפָשַׁט אֶת בְּגָדָיו וְלָבַשׁ בְּגָדִים אֲחֵרִים וְהוֹצִיא אֶת הַדֶּשֶׁן, דנמצא אף על פי שתרומת הדשן מצוה אמר הכתוב שילביש בגדים אחרים כדי שלא יטנפו בגדיו, ומן הפסוק לחודיה לאו איכא הוכחה לכך, דהיינו אומרים לאו משום שלא יטנפו בגדיו קאמר להחליף, אלא גזירת הכתוב שתהיה תרומת הדשן בבגדים אחרים, כמו דחזינן דאיכא כמה גזירות הכתוב בסדר העבודה הן בכלים הן במקומות, אך מן תנא דבי רבי ישמעאל בעצמו נמי איכא הוכחה לכך, דאף על גב דבישול הקדירה הוא תשמיש של רבו ויש בו כבוד רבו עם כל זה מותר לו לייחד לו בגדים אחרים ואין בזה זלזול לרבו, וכן הכא אף על גב דבישול שבת הוא דבר מצוה מותר לו לייחד בגדים לעסק זה בפני עצמו.
רַב הוּנָא מַדְלִיק שְׁרָגֵי. נראה לי לאו על נרות שבת העיקרים שמברכים עליהם קאמר כי אלו האשה מדלקת, אלא איירי על נרות שמדליקין במקום שדרכן להכנס בהם בליל שבת לאיזה צורך, שכל מקום שהוא יודע שיזדמן לו צורך שם בלילה צריך להדליק בו.
יוֹסֵף מוֹקִיר שַׁבֵּי אָכִיל לְהוּ. נראה לי דאלו הכלדיים כוונו בדבריהם לנכון דאמרו לו 'אָכִיל' לְהוּ ולא אמרו 'גָּנִיב' לְהוּ כאשר חשב אותו גוי, גם אמרו 'אָכִיל' לְהוּ רצונו לומר שיבאו לידו על יד דבר אכילה והוא הדג שקנה אתו, וזה הגוי נכנס בדעתו שיגנוב אותם ולכן עשה המצאה להציל ממונו מן הגניבה, וזאת ההמצאה שעשה היא היתה סיבה שיבא הממון כולו ליד יוֹסֵף מוֹקִיר שַׁבֵּי בנחת ולא בצער, בהיתר ולא באיסור, בכבוד ולא בבזיון. ונראה כי מן השמים שמו בלבו לקשור המרגלית בכובע שלו שהוא תכשיט הראש, ומשם בא ליד יוֹסֵף מוֹקִיר שַׁבֵּי לרמוז שזכה כך בשביל כבוד שבת שהוא ראש לימי החול, גם אותיות רֹאשׁ הם סמוכים לאותיות שַׁבָּת, דקודם שבת יש רֹאשׁ, רמז שזכות השבת משך הראש של זה והביאו אצל יוסף מוקיר שבת, והשליח המביא את המרגלית היה אותו הדג וגם בו נרמז זכות השבת, כי דג [7] גימטריא שבעה, והשבת הוא יום השביעי, ולכן זַבְּנֵיהּ בִּתְלֵיסַר עִילִיתָא, רמז גם כן בזה שזכות השבת שהוא אֶחָד שאין לו בן זוג כשאר ימים הוא גרם לזה ו'אֶחָד' [13] עולה מספר י"ג. גם עוד רמז מה שכתוב בספר הכונות (דף סד) שהשבת נקרא יום אחד רמז שבו כל העולמות נעשים בו ביום בסוד 'יג יג' כי 'גר' דעשיה עולין ביצירה ונעשת 'יג', ו'גר' דיצירה עולין לבריאה ונעשה 'יג' וכעז"ה [וכעל זה הדרך], וזהו מה שנאמר אַתָּה אֶחָד וְשִׁמְךָ אֶחָד וּמִי כְּעַמְּךָ יִשְׂרָאֵל גּוֹי אֶחָד בָּאָרֶץ יע"ש, ולכך נעשה לו הצלחה בִּתְלֵיסַר עִילִיתָא שהוא מספר אֶחָד.
מַאן דְּיָזִיף שַׁבְּתָא פַּרְעֵיהּ שַׁבְּתָא. נראה לי בס"ד הגיד לו ההוא סבא שהוא אליהו זכור לטוב אל תחשוב זה שכרך על הכבוד שאתה מכבד כל שבת ושבת, ורק זה הוא שכר מצות אותו הדג בלבד שקנית בשביל כבוד השבת, כי כל כבוד שבת שאתה מכבד תמיד אתה חייב בו, יען כי אף על פי שאתה עושה הוצאות רבות לכבוד השבת תמיד, אין שעור קצוב לזה כדי שנאמר שאתה עושה היתרון לכבוד שבת מנדבת לבך, אך זה הדג שקנית בודאי עשית יותר מכדי חיובך מנדבת הלב, יען כי זה הדג קנהו לעת ערב, שלא היה זמן לבשלו והוא כבר קנה דגים ובשלם ולא היה צריך לדגים עוד, ורק קנה זה הדג כדי שאלו הציידים לא יתרשלו מלצוד בערב שבת, כי יראו שזה הדג הוטל לפניהם בלא מכר ולכך קנאו, ולא היה שהות ביום לבשלו אלא רק מלחו והניחו עד אחר שבת, וכיון דעשה יותר מחיוב המוטל עליו נקרא בזה יָזִיף שַׁבְּתָא וסוף פרע לו השבת עצמו.
בָּעָא מִינֵיהּ רַבִּי מֵרַבִּי יִשְׁמָעֵאל בְּרַבִּי יוֹסֵי: עֲשִׁירִים שֶׁבְּאֶרֶץ יִשְׂרָאֵל בַּמָּה הֵם זוֹכִים?. הנה ידוע שרבי ישמעאל נחשב תלמיד לרבי, אך לפעמים שואל ממנו רבי איזה שאלות כדי לידע אם שמע עליהם איזה דברים מן רבי יוסי אביו כי היה דרכו של רבי לחבב את דברי רבי יוסי, וכמו שנאמר בגמרא (סנהדרין כד.) על מה שאמר רבי על רבי יוסי 'כבר הורה זקן'. ונראה לי בס"ד כי רבי עשיר גדול היה, והיה דר בארץ ישראל, ולא היה רוצה לתלות העושר בזכות התורה, כדכתיב (משלי ג, טז) בִּשְׂמֹאולָהּ עֹשֶׁר וְכָבוֹד, שאינו רוצה להיות לו הנאה מדברי תורה בעולם הזה, ולכך שאל מן רבי יוסי אם שמע איזה טעם מחודש מאביו בזה, והשיב לו בִּשְׁבִיל הַמַּעֲשֵׂר, והנה בודאי גם בארץ ישראל יש זכות תורה וכבוד שבת, אך הואיל שנמצא שם מצות מעשר שאינו נמצא בחוץ לארץ והוא מסוגל יותר לעושר, דכתיב ביה להדיה (מלאכי ג, י) הָבִיאוּ אֶת כָּל הַמַּעֲשֵׂר וכו׳ וּבְחָנוּנִי נָא בָּזֹאת וכו' לכך תלו עושרם בזכות המעשר, אך בבבל שאין שם מעשר, אף על פי דודאי יש שם כבוד שבת גם כן, תולין העושר בכבודה של תורה שהוא מסוגל לעשור יותר מכבוד שבת. ונמצא שלשה המה מסוגלים לעושר שַׁבָּת מַעֲשֵׂר תּוֹרָה, ושלשתם נרמזו ב 'עוֹשֶׁר', כי וא"ו דעושר אינו יוצא במבטא, ולכך שי"ן דְעוֹ שֶׁ ר היא אות א' ד ש בת, ועי"ן דְ ע וֹשֶׁר היא אות ב' דמ ע שר, ורי"ש דְעוֹשֶׁ ר היא אות ג' דתו ר ה, ולזה אמר עַשֵּׂר תְּעַשֵּׂר, רצונו לומר שלשתם הרמוזים בעשר תעשר אותך שתתעשר מאלו ה'עשר'.
וְשֵׁשׁ עֶשְׂרֵה שַׁלְשְׁלָאוֹת שֶׁל כֶּסֶף קְבוּעוֹת בּוֹ וְכוּ'. נראה לי לא השולחן כבד כל כך שצריך לו ט"ז בני אדם לשאת אותו, אלא הבעל הבית עשאו בכונה מכוונית בכך לקבוע בו ט"ז שַׁלְשְׁלָאוֹת בארבע רוחותיו כדי שיהיה בו תפיסת יד לט"ז אדם שישאו אותו, דוגמת הכסא העליון שנושאין אותו החיות שהם ארבעה פנים לכל צד מן ד' צדדיו, כי כי כל חיה היה לה ד' פנים לארבע רוחותיה הרי סך הכל ט"ז פנים, ובט"ז שַׁלְשְׁלָאוֹת עשה רמז לארבע אותיות השם ברוך הוא שכל אות כלול מארבעה כנודע הרי ט"ז. וקבע בו ארבעה מיני כלים [קְעָרוֹת וְכוֹסוֹת וְקִיתוֹנִיּוֹת וּצְלוֹחִיּוֹת] כנגד ד' אותיות שם 'אדני' שהם כלי ונרתק לארבע אותיות שם הוי"ה. ועליו מִינֵי מַאֲכָל שהוא דבר מבושל כנגד תורה שבכתב, וּמִינֵי מְגָדִים שהוא מיני פירות וכיוצא שאינם מבושלים אלא נאכלים חיים כנגד תורה שבעל פה, וּמִינֵי בְשָׂמִים כנגד חלק הסוד שהוא רוחני ביותר, ולכן כשראהו עושה בשלחנו סדרים נאים שיש בהם רמזים עליונים, לא רצה לתלות עושרו במזל, אלא הכריח בדעתו דודאי בא לו מצד איזה מצוה יקרה! ולכך שאלו בַּמֶּה זָכִיתָ לְכָךְ? והשיב לו שנתעשר בזכות מצות כבוד שבת:
וְכָל בְּהֵמָה שֶׁהָיְתָה נָאָה אָמַרְתִּי: "תְּהֵא זוֹ לְשַׁבָּת". יש להקשות מה זכות גדול נמצא לאותו קַצָּב בכך, והלא הוא מוכר בדמים והשמנה תמכר ביוקר? ואם תאמר שהיה מוכר השמנה בערך הכחושה בערב שבת, אם כן זה הטוב שהיה עושה אינו נוגע לשבת, אלא נוגע לבני אדם שהם מרויחים לקנות השמן בזול? ועוד אם כן העיקר חסר, דהוה ליה למימר שמוכר בשר שמנה בערב שבת בערך בשר הכחושה? ונראה לי בס"ד כי מנהגו של עולם אף על פי שהעשירים קונים בשר בכל יום, אך הבינונים לא יקנו בשר בימות החול, ורק אם יראו בשר שמן לפניהם יקנו גם בחול, ועל כן הקצבים שיש להם בהמות שמנות וכחושות לא ישחטו הכחושות בחול, כי חוששים להפסד ממונם שמא לא ימצא קונים לכל בשר הנשחט באותו היום, וישאר אצלם למחרתו, ואז ימכר בפחות מערכו לשליש ולרביע, אלא שוחטין השמנות בחול, כי לבשר שמן ימצא קונים גם בחול, והכחושות שוחטין בערב שבת, כי כל איש ישראל אפילו בינוני ואפילו עני מוכרח לקנות בשר לכבוד שבת, לכך גם אם לא ימצא בשר שמן אלא כחוש מוכרח לקנותו, אך אותו קצב לא היה חושש על הפסד ממון והיה שוחט הכחושים בחול, ואף על פי שבזה יהיה לו נזק, כי יזדמן הרבה ימים שהבשר לא יהיה נמכר כולו ביומו וצריך למכרו למחר בחצי ערכו, אבל השמנות היה שוחט בערב שבת, כי אמר טוב שיתענגו ישראל בשבת לאכול בו בשר שמן וטוב, ונמצא נתכוון לכבד השבת גם אצל אחרים שיאכלו בשר שמן לכבוד שבת. על כן הקב"ה נתן לו עושר מופלג כל כך, שיהיה סיפק בידו לשכור לו משרתים רבים והם יעסקו בכל עסקים שצריך לעסוק, באופן שגם ימות החול נחשבים הם אצלו ימי מנוחה כמו שבת, שהוא אינו צריך לעסוק בידו שום עסק, כי העשיר הגדול יֵשׁ לְאֵל יָדוֹ לתת פרס לכמה בני אדם שישרתו אותו והוא יושב במקומו כמו מלך וחזי מאן דקמן כי נושאי שולחנו בלבד הם ט"ז משרתים, ובזה פרע לו מדה כנגד מדה, הוא נתן דעתו לעשות עונג שבת לאחרים הנה עתה יגיע לו מנוחה מאנשים אחרים, אשר ימי החול שהם ימי העסק והיגיעה יהיו לו ימי מנוחה כמו שבת של אחרים.
אָמַרְתִּי לוֹ: אַשְׁרֶיךָ שֶׁזָּכִיתָ, וּבָרוּךְ הַמָּקוֹם שֶׁזִּכְּךָ לְכָךְ. כך הגרסא בגמרא, וקשה איך הקדים אַשְׁרֶיךָ לְבָרוּךְ הַמָּקוֹם והיה צריך למנקט להפך? ונראה לי הכונה יש זוכה לעושר מצד המזל, ומזה העושר אפשר שיוולד ממנו רע, כי יהיה לו סיבה להרשיע או לבטל מתלמוד תורה ומצות ותפילה, מה שאין כן עושר הבא מאתו יתברך בשביל איזה מצוה שעשה האדם אין נולד מזה העושר רע לאדם, וכמו שאמרו המפרשים ז"ל על פסוק (משלי י, כב) בִּרְכַּת הֳ' הִיא תַעֲשִׁיר וְלֹא יוֹסִף עֶצֶב עִמָּהּ, ולזה אמר לו כיון שאני רואה שראוי לומר לך אַשְׁרֶיךָ שֶׁזָּכִיתָ לְכָךְ, שאתה מתנהג בעושרך בדרך המוסר והיראה, על כן אין לתלות העושר הזה במזל, אלא צריך אני להחליט ולומר בָרוּךְ הַמָּקוֹם שֶׁזִּכְּךָ, שזה העושר ודאי הוא בִּרְכַּת הֳ' כאשר דמית אתה. או יובן בס"ד הכונה אַשְׁרֶיךָ שֶׁזָּכִיתָ לְכָךְ בזמן שהיית קצב שהיית נוהג מנהג הטוב ההוא אשר דברת, וּבָרוּךְ הַמָּקוֹם עתה שֶׁזִּכְּךָ לשלם לך שכר טוב גם בעולם הזה, ונמצא נקיט החלוקות הנזכר על סדר הזמן.
תַּבְלִין אֶחָד יֵשׁ לָנוּ, וְ'שַׁבָּת' שְׁמוֹ. לא דבר שקר חס וחלילה, אלא התבלין הוא ההארה של קדושת שבת הנמשכת בשבת על התבשיל גם כן על אשר נתבשל לכבוד שבת, וההארה זאת נקראת 'שַׁבָּת' כי היא נמשכת מקדושת השבת, ונרמזו התבלין באותיות 'שַׁבָּת' במילוי שלהם כזה ש י"ן ב י"ת ת י"ו, דהמילוי עולה תפ"ו [486] ועם כולל ששה אותיות המילוי עולים מספר תַּבְלִין [492]. ובזה יובן בס"ד (שמות לא, טז) וְשָׁמְרוּ בְנֵי יִשְׂרָאֵל אֶת הַשַּׁבָּת לַעֲשׂוֹת אֶת הַשַּׁבָּת, פירוש כדי לַעֲשׂוֹת אֶת הַשַּׁבָּת הם התבלין שנקראים 'שַׁבָּת' שהם לא יהיו אלא רק אצל שומרי שבת. או לַעֲשׂוֹת אֶת הַשַּׁבָּת, רצונו לומר תבלים הרמוזים באותיות 'שַׁבָּת' כאמור. ונראה לי בס"ד הטעם שהארת השבת שהיא התבלין נרגשת בריח, שיהיה התבשיל ריחו נודף, והוא כי אמרו רבותינו ז"ל השבת הוא מעין עולם הבא כי בו נמשך נועם הבינה שה"ס [שהוא סוד] עולם הבא, וידוע כי בגן עדן אין אכילה ושתיה אלא נזונים מן הריח הטוב דוקא, ולכן הארת השבת השורה על התבשיל נרגשת בריח שיהיה ריחו נודף. ונמצא מן התבשיל של שבת אשר ריחו נודף אצל ישראל שומרי שבת דוקא, יש הוכחה שהשבת לנו הוא ולא לזרים, ועל כן תמצא זה הרמז באותיות תַּבְשִׁיל שהם נקראים למפרע לִי שַׁבָּת, רצונו לומר מן התבשיל מוכח שהשבת הוא לי ולא לזרים. ושמעתי מעשה שהיה בדורות הקדמונים פה עירנו בגד"ד יע"א, יהודי אחד המיר דתו לדת ישמעאלים אצל הממשלה, וכפי דתם לא תתקיים המרתו אלא עד שיבא חכם היהודים שבעיר וידבר עמו בינו לבינו באיזה דברים שירצהו לחזור בו, וכאשר זה ישמע דברי הרצויים של החכם ויסרב ולא יקבל דברי החכם, אלא רק להמיר אז תהיה המרה שלו חזקה שאינה תלויה בשום אונס וסיבה, אלא נמצא שהוא אוהב דתם מלב ונפש, ואותו היהודי בא אצלו החכם שבעיר וידבר עמו כמה דברים יקרים וטובים למשוך לבו לדת ישראל ולא יכול, אלא זה עודנו עומד במרדו להמיר, וקודם שנסתלק החכם בא יהודי אחד שהיה חבר של זה, והוא יודע בו שמקטנותו ערבים לו הבצים של שבת אשר מניחים אותם על חמין של קדירה, ואוהב לאכול בכל שבת שבעה ושמונה בצים מחמת שערבים לו הרבה, ויגש אליו ויאמר לו אם תמיר מה תעשה בשביל הבצים של שבת? כי זה הערבות של הבצים לא תמצא אלא אצל היהודים שומרי שבת! ודבריו של זה תיכף עשו פירות בלב זה האדם וחזר בו מן ההמרה בשביל הבצים של שבת עד כאן.
כַּבְּדֵהוּ בִּכְסוּת נְקִיָּה. נראה לי בס"ד הטעם דכבוד יום הכיפורים בִּכְסוּת נְקִיָּה על פי מה שאמרו רבותינו ז"ל (בשער הפסוקים פרשת בלק), שיש שני מיני אורות שהם אור פנימי ואור מקיף, והפנימי נקרא שם הוי"ה, והמקיף שם אהי"ה, וידוע שם אהי"ה הוא בבינה, ולכן ביום הכפורים שבו מתגלה הארת הבינה כבדהו בכסות נקיה שהוא כנגד אור מקיף, ונרמזה ההארה של הבינה בתיבת נְקִיָּה [165], שהוא מספר קס"ה כמנין אהי"ה במילוי יודי"ן עם ד' אותיות הפשוט.
בְּמַאי נְשַׁנְּיֵיהּ?. יש להקשות לימא ליהו שירבו מיני תבשיל ומיני פירות דלא רגיל בהו בחול? ונראה לי דודאי היו מרבים בזה בשבת כי עשירים היו, והם שואלים על עיקר הסעודה שהיא הלחם והבשר והיין. ומה שהשיב אִי רְגִילְתּוּ לְאַקְדּוּמֵי אַחְרוּהָ, פירש רש"י 'לאקדומי סעודתכם בבוקר' ומקשים למה לא פירש רש"י על הלילה? ונראה לי כי איחור הסעודה הוא דבר קשה לעונג שבת, ובודאי לא היה אומר להם לעשות כן על הלילה, דערב שבת עוסקים ויגעים הרבה ואין אוכלים בו סעודה גמורה אפילו בבוקר, וגם מן הצהרים נזהרין ואין אוכלין כלל, ואם כן בלילה באים רעבים הרבה ואיך יאמר להם לאחר זמן סעודתם שישארו רעבים בכניסת שבת, ומה גם דיש חסידים ואנשי מעשה שהיה דרכם להתענות בשבת, לכך ודאי לא אמר להם עצה זו דיאחרוהו אלא רק על היום בבוקר, דלא איכפת להו כל כך אם יאחרוהו, כיון דבלילה נתמלאת כריסם מסעודה ראשונה של שבת. ועוד משום דכבוד יום עדיף מסתמא לא אמר להם לעשות שינוי זה בסעודה, אלא רק באחת שהיא של יום שהיא עקרית יותר משל לילה.
רַב שֵׁשֶׁת, בְּקַיְטָא, מוֹתִיב לְהוּ לְרַבָּנָן וכו'. קשא בין לפירוש רש"י בין לפירוש מהרש"א איך יצוייר בדעת שהתלמידים יעזבו הדרשה ויקומו ללכת מעצמם קודם שישלים הרב? אפילו אם תבא השמש בְּקַיְטָא או תלך השמש בְּסִיתְוָא וכי זו דרך ארץ? ונראה לי בס"ד דרב ששת היה רוצה שיפסוק הדרשה שדורש לתלמידים כשיגיע זמן אכילה לכבוד שבת, אך הוא היה טרוד בדרשה ולא יוכל לשער הזמן, ואם לא היה סגי נהור היה יודע השיעור מן השמש כשתגיע למקום ידוע אז נודע שעבר כך וכך שעות, אך כיון שאינו רואה זה בעיניו חושש פן נמשך הדרשה ויעבור זמן האכילה ולא ירגיש בעצמו והתלמידים לא אפשר לומר לו שיפסוק, לכך הוה מותיב באופן הנזכר בגמרא, כדי שהם יקומו בְּקַיְטָא כשתגיע להם השמש או בְּסִיתְוָא כשיגיע להם הצל כדי לישב בצד השני, וכשהם קמיים ירגיש בתנועת קימתם עד היכן הגיעה השמש ואזי ידע שיעור הזמן כי יש לו סימן בהגעת השמש על מקום התלמידים כמה שעות ואז יפסוק מעצמו.

Daf 119b

כָּל הַמִּתְפַּלֵּל בְּעֶרֶב שַׁבָּת וְאוֹמֵר 'וַיְכֻלּוּ', מַעֲלֶה עָלָיו הַכָּתוּב כְּאִלּוּ נַעֲשָׂה שֻׁתָּף לְהַקָּדוֹשׁ בָּרוּךְ הוּא בְּמַעֲשֵׂה בְּרֵאשִׁית. נראה לי בס"ד הטעם כי השבת בראו הקב"ה עם ששת ימי בראשית והוא בכלל הבריאה דמעשה בראשית, וכמו שאמרו חכמינו ז"ל בפסוק וַיְכֻלּוּ, שהיה העולם חסר מנוחה ובאה השבת באה מנוחה, אך הקב"ה ברא את יום השבת כ"ד שעות דוקא במנוחה וקדושה של שבת, ולכן המקבל שבת מבעוד יום הרי עושה שבת חדש משעות החול, שגם שעה זו שמקבל בה שבת נעשית על ידו במנוחה וקדושה של שבת, נמצא עושה שבת חדש כמו שעשה הקב"ה במעשה בראשית, ולכן נַעֲשָׂה שֻׁתָּף לְהַקָּדוֹשׁ בָּרוּךְ הוּא בְּמַעֲשֵׂה בְּרֵאשִׁית. וזה שאמר הַמִּתְפַּלֵּל בְּעֶרֶב שַׁבָּת דייקא וְאוֹמֵר 'וַיְכֻלּוּ' וכו'. ובזה פרשתי בס"ד הכתוב (שמות לא, טז) וְשָׁמְרוּ בְנֵי יִשְׂרָאֵל אֶת הַשַּׁבָּת לַעֲשׂוֹת אֶת הַשַּׁבָּת, פירוש וְשָׁמְרוּ בְנֵי יִשְׂרָאֵל אֶת הַשַּׁבָּת של הקב"ה כדי שיהיה להם יכולת לַעֲשׂוֹת אֶת הַשַּׁבָּת החדש שהוא מעשה ידי אדם הנעשה על ידי קבלתו מבעוד יום, שאז עושים משעות החול קודש שהוא שבת משלהם שלם במנוחה וקדושה כשבת של הקב"ה, ואומרו אַל תִּקְרִי: 'וַיְכֻלּוּ', אֶלָּא: 'וַיְכַלּוּ', פירוש הקב"ה והאדם כולו מעשה שמים וארץ. וצריך להבין היכן רמז אדם בזה? ונראה לי 'וַיְכֻלּוּ' [72] ככתוב הוא מספר שם הוי"ה [26] ושם אדם עם הכולל [46], ולזה אמר מַעֲלֶה עָלָיו הַכָּתוּב דייקא כפי הכתוב דלא כתיב וא"ו אחר כ"ף כאשר נקרא.
וּמַנִּיחִין יְדֵיהֶם עַל רֹאשׁוֹ. נראה לי בס"ד הטעם דמניחין ידיהן על ראשו, כי כשאמר ויכלו הוא בתורת עדות ורשע פסול לעדות, לכך אמרו חכמים הראשונים ז"ל שצריך להרהר בתשובה באותה שעה, כדי שיהיה ראוי לעדות ותשובה במחשבה מהניא כמו שאמרו רבותינו ז"ל (קידושין מט:) המקדש האשה על מנת שהוא צדיק גמור אף על גב דידעינן ביה שהוא רשע מקודשת שמא הרהר תשובה באותו רגע, לכך מַנִּיחִין יְדֵיהֶם עַל רֹאשׁוֹ וְאוֹמְרִים לוֹ: (ישעיהו ו, ז) וְסָר עֲוֹנֶךָ וְחַטָּאתְךָ תְּכֻפָּר, לרמוז שעל ידי התשובה שתהיה במחשבה שהיא במוח בלבד סָר עֲוֹנֶךָ וכדאי אתה להעיד עתה. ועוד נראה לי בס"ד הטעם דמניחין ידיהן על ראשו, דאמרו חכמי הטבע גלגולת של האיש היא עשויה שני חתיכות כשתי קערות מחוברות זה עם זה והמוח בתוכם, אבל גלגולת של האשה היא כולה חתיכה אחת מעצם אחד, והטעם מפני שהאשה יש לה חבלי יולדה, ואם תהיה הגלגולת שלה שתי חתיכות אז מכח תוקף חבלי יולדה מתפרקים זה מזה והיתה נזוקת, מה שאין כן האיש דאין לו חבלי יולדה לא אכפת ליה בכך. וחקרנו אף על גב דחששא זו ליכא באיש עם כל זה הוה עדיף טפי שיעשה גלגולתו מעצם אחד כמו האשה! וכתבנו שעשאה שתי חתיכות להורות לו על הזרע שלו שהוא מתעורר יוצא מן המוח שבגלגולת שלא ראוי להוציאו אלא בחבורו עם אשתו, כי גוף האיש נרמז בחלק העליון של הגלגולת, וגוף האשה בחלק התחתון, שהם כשתי קערות מחוברים ועומדים יחד זה על גב זה, ולכן אשה שאינה יולדת קוראים אותה עקרה, לומר זו קְעָרָה נהפכה לְעֲקָרָה, ולכן המוח שבתוך הגלגולת שממנו מתעורר הזרע לצאת מונח תוך חבור שני קערות הרומזים לשני גופים של האיש והאשה, לומר לא תוציא הזרע ממך אלא בהתחברות שני הגופים ולא תוציאנו לבטלה. והנה ידוע שזרע האדם כלול בו הארת חמשה חסדים הנרמזים ביד ימין, והארת הג' הנרמזים ביד שמאל, ומכח הארת החו"ג [חסד וגבורה] האלה נולד הולד מן הזרע, ואפילו אם לא יוליד ולד יוליד נשמה, כי אין זווג איש ואשתו הולך לבטלה אפילו בעקרה וזקנה, ולכן כיון דזמן העונה הוא בליל שבת, דלכן תיקן אדוננו עזרא הסופר ע"ה לאכול שׁוּם בליל שבת כי הוא מרבה הזרע, על כן בליל שבת מניחים המלאכים את ידיהם שיש בהם רמז להארות חמשה חסדים והג' בימין ובשמאל על ראשו של אדם ששם מקום הזרע, כי משם מתעורר לצאת באותה לילה להוליד נשמות, וְאוֹמְרִים לוֹ: (ישעיהו ו, ז) וְסָר עֲוֹנֶךָ וְחַטָּאתְךָ תְּכֻפָּר, שבזה תהיה ראוי להוליד נשמות מעולות מן הזרע אשר תוך הראש שלך.
וּכְשֶׁבָּא לְבֵיתוֹ, וּמָצָא נֵר דָּלוּק, וְשֻׁלְחָן עָרוּךְ, וּמִטָּתוֹ מֻצַּעַת. נראה לי בס"ד הטעם דכריך להני תלת מילי באגודה אחת, כי אכילה בחושך אינה משבעת האדם, ולכן אמרו חכמינו ז"ל (יומא עד:) הסומא אינו שבע היטב בשביל שאינו רואה, וזה כיון דיש נֵר דָּלוּק אז שֻׁלְחָן עָרוּךְ לאכול, וכיון דאכל באור הנר הוא שבע, ואז יש לו כח חזק לתשמיש ולכן מִטָּה מֻצַּעַת לתשמיש. ונראה לי בס"ד שלשה הנזכרים ראשי תיבות שֶׁמֶן [ נֵ ר דָּלוּק, וְ שֻׁ לְחָן עָרוּךְ, וּ מִ טָּתוֹ מֻצַּעַת], ובזה יובן (קהלת ז, א) טוֹב שֵׁם ראשי תיבות ש בת מ נוחה, או ראשי תיבות ש בת מ לכתא, מִשֶּׁמֶן טוֹב הם שלשה הנזכרים לא יחסר, וזה שאמר (קהלת ט, ח) וְשֶׁמֶן עַל רֹאשְׁךָ הוא השבת שהוא ראש, וגם אותיות 'שבת' סמוכים ל'ראש'.
רַבִּי אַבָּהוּ, הֲווּ עַבְדִּין לֵיהּ בְּאַפּוּקֵי שַׁבְּתָא, עִיגְלָא תִּילְתָּא הֲוָה אָכִיל מִינֵיהּ כּוּלְיָתָא. ידוע דרכו של רש"י ז"ל לפרש עִיגְלָא תִּילְתָּא 'שלישי לבטן' ונראה לי בס"ד לפי האי פירושא מה טעם דעבדו ליה עגלא שלישי לבטן, והלא אינו אוכל בשרו אלא אכוליה בלבד? והוא דידוע מה שכתבו המפרשים ז"ל הטעם שקורין לסעודה רביעית סעודתא דדוד מלכתא, הוא מפני שהקב"ה גילה לו שיפטר בשבת, לכך כל שבת בהאי פחדא הוה יתיב, ואחד יציאת השבת והוא עודנו חי היה עושה סעודה רבה, ולכן קורין סעודה זו על שמו, וידוע דאמרו רבותינו ז"ל (בראשית רבה פרשה נ) מָצָאתִי דָּוִד עַבְדִּי (תהלים פט, כא), היכן מצאתיו בסדום שיצא מן רות המואביה דרך מציאה, והוא היה דור שלישי שהם 'עובד ישי דוד' לכך בסעודה זו שהיא של דוד המלך ע"ה שהיה שלישי במציאה זו הנז' שוחטין לו עגלה שהוא שלישי לבטן.
מַה טַּעַם, "בִּפְרֹעַ פְּרָעוֹת"? מִשּׁוּם דְּ"בָרְכוּ ה'". יש להקשות מנא לן על עניית הקדיש, ודילמא על ברכה קאמר, דהכי הוא פשט המקרא דנקיט בָרְכוּ הֳ'? ונראה לי (שופטים ה, ב) בְּהִתְנַדֵּב ליכא לפרש על ברכה, דברכה היא חיובא ואינה בתורת נדבה, אך עניית הקדיש יש בה נדבה, כמו שכתב בפתח עינים בריש ברכות (ברכות ג.) במאמר אַשְׁרֵי הַמֶּלֶךְ שֶׁמְּקַלְּסִין אוֹתוֹ בְּבֵיתוֹ כָּךְ, דבעל הקדיש אומר יִתְגַּדַּל וכו' זהו נוגע לכבודו יתברך, וחוזר ואומר יַצְמַח פֻּרְקָנֵהּ וִיקָרֵב מְשִׁיחֵהּ זה נוגע לטובת ישראל, והקהל משיבים אָמֵן יְהֵא שְׁמֵהּ רַבָּא מְבָרַךְ לְעָלַם וּלְעָלְמֵי עָלְמַיָּא על הנוגע לכבודו יתברך בלבד ולא על טובתם עיין שם. נמצא יש בעניית הקדיש צד נדבה דהיה להם לענות אָמֵן יְהֵא שְׁמֵהּ רַבָּא וכו' ולהזכיר גם על טובתם כמו שהתפלל בעל הקדיש, לכן כיון דאמר בְּהִתְנַדֵּב עָם בָּרֲכוּ הֳ' מפרש לה על עניית אָמֵן יְהֵא שְׁמֵהּ רַבָּא דאית בה צד נדבה.
מַאי 'אָמֵן'? אָמַר רַבִּי חֲנִינָא: אֵל מֶלֶךְ נֶאֱמָן. נראה לי בס"ד דהשואל ידע ושמע שיש בְּ'אָמֵן' [91] יחוד 'הוי"ה אדנ"י' [26+65=91] שהם מספר צ"א, וקשיא ליה דאות נו"ן דאמ ן הוא מן מנצפ"ך שמספרו ת"ש [700] ואם כן אין חשבון צ"א בְּאָמֵן? לזה אמר רבי חנינא דאותיות 'אָמֵן' הם ראשי תיבות אֵ ל מֶ לֶךְ נֶ אֱמָן, ואם כן הנו"ן היא כפופה דמספרה חמשים, ואז החשבון הוא צ"א!
כָּל הָעוֹנֶה 'אָמֵן' בְּכָל כֹּחוֹ, פּוֹתְחִין לוֹ שַׁעֲרֵי גַּן־עֵדֶן. נראה לי העיקר כפירוש רש"י דמפרש 'בכל כונתו' דאם 'בכל כוחו ממש להרים קול' אין דבר זה מסור ביד הָעוֹנֶה כי הוא אינו רשאי להרים קולו יותר מן האומר קדיש, והא דאפיק לה בלשון כֹּחַ ולא אמר בְּכָל כַּוָּנָתוֹ, מפני שיש כונה בעניית הקדיש בְּ'כֹּחַ' [28] אותיות עד עָלְמַיָּא [יְהֵא שְׁמֵהּ רַבָּא מְבָרַךְ לְעָלַם וּלְעָלְמֵי עָלְמַיָּא], ועוד כונה בְּ'כֹּחַ' [28] תיבות עד דַּאֲמִירָן בְּעָלְמָא. ולזה אמר בְּכָל כֹּחוֹ רצונו לומר בכל כונות של 'כח' ו'כח'. ומה שאמר פּוֹתְחִין לוֹ שַׁעֲרֵי גַּן־עֵדֶן, קשא אם הוא מבני גן עדן ודאי פותחים לו כדי שיכנס ומאי רבותא דעניית אמן בדבר זה? ונראה לי בס"ד דהנשמה בשעת פטירתה מן הגוף פורחת באויר כדי ללכת לגן עדן אם היא צדקת, אך ודאי אין פותחין לה שערי גן עדן אלא עד שתגיע לשער, מה שאין כן זה העונה אמן בכל כוח זכות זה יועיל לה שפותחין לה שערי גן עדן תיכף ומיד מעת שהתחילה לילך באויר עולם הזה, שתראה מרחוק את שערי גן עדן פתוחים לפניה קודם שתגיע להם, ויש לה נחת רוח בזה, וגם הוא סימן של מעלה גדולה אצל הצדיקים, ואין לה פחד מלהט החרב אשר המה חוץ לשערי גן עדן כשתראם מרחוק קודם שתגיע אצלם.
הֲוָה אָכִיל מִינֵיהּ כּוּלְיָתָא. נראה לי בס"ד הטעם שהיה אוכל הכליותא בסעודה זו, דידוע מה שאמרו רבותינו ז"ל (ברכות סא.) שתי כליות באדם, שבימינו מייעצתו לטובה, ושבשמאלו מייעצתו לרעה, וכתב מהרש"א ז"ל לזה כיון דוד המלך ע"ה באומרו (תהלים טז, ז) אַף לֵילוֹת יִסְּרוּנִי כִלְיוֹתָי, לשון רבים, שכל כך עלה במדרגה ששתי כליות שלו שניהם שוים לטובה, וכזה פירש הרב שולחן ערוך ז"ל (תהלים כו, ב) בְּחָנֵנִי הֳ' וְנַסֵּנִי צָרְפָה כִלְיוֹתַי וְלִבִּי, רצונו לומר ששתיהם שוות לטובה עיין שם. ומאחר שמעלה זו של השוואת הכליות לא נמצאת מפורשת אלא רק בדוד המלך ע"ה, לכך בסעודה זו של דוד המלך ע"ה היה אוכל כולייתא, לרמוז על מעלה שיש לדוד המלך ע"ה מצד הכולייתא, ולהיות שדוד המלך ע"ה היה משבט יהודה שנמשל לאריה, דכתיב (בראשית מט, ט) גּוּר אַרְיֵה יְהוּדָה, וגם דוד המלך ע"ה בעצמו כתיב ביה (שמואל ב' יז, י) אֲשֶׁר לִבּוֹ כְּלֵב הָאַרְיֵה, לכך כיון שמיעטו בכבוד סעודתו אתיא אַרְיָא וְאַכְלֵיהּ.
אֵין הַדְּלֵקָה מְצוּיָה אֶלָּא בְּמָקוֹם שֶׁיֵּשׁ חִלּוּל שַׁבָּת. נראה לי בס"ד טעם לזה, דאמרו רבותינו ז"ל (בראשית רבה יא, ח) אמרה שבת לפני הקב"ה לכל הימים יש בן זוג ולי אין בן זוג, אמר לה ישראל יהיו בן זוגך! נמצא ישראל עם השבת כדמיון איש ואשה, וידוע אִישׁ וְאִשָּׁה שֶׁזָּכוּ, שֵׁם 'יה' בֵּינֵיהֶם, וְאִם לָאו אֵשׁ אוֹכַלְתָּן, לכך בעון חִלּוּל שַׁבָּת שפגמו בחיבור הזוג לכך תהיה דְּלֵקָה בָּאֵשׁ.
לֹא חָרְבָה יְרוּשָׁלַיִם, אֶלָּא בִּשְׁבִיל שֶׁחִלְּלוּ בָּהּ אֶת הַשַּׁבָּת. נראה לי בס"ד הטעם, שַּׁבָּת הוא סוד מלכות, וִיְרוּשָׁלַיִם ה"ס [הוא סוד] מלכות, לכך חָרְבָה בַּעֲבוּר חִלּוּל שַׁבָּת! וכן הטעם מה שאמר שֶׁבִּטְּלוּ קְרִיאַת שְׁמַע שַׁחֲרִית וְעַרְבִית, דקריאת שמע היא רמ"ח [248] תיבין וב' פעמים רמ"ח דשחרית וערבית מספר 'מלכות' [496], לכך חָרְבָה יְרוּשָׁלַיִם שה"ס [שהוא סוד] מלכות, ויליף מדכתיב (ישעיהו ה, יא) מַשְׁכִּימֵי בַבֹּקֶר שֵׁכָר יִרְדֹּפוּ, כי כן דרך שותי שכר הרבה בלילה שצריכים לשתות בבוקר, ועל כן בטלו קריאת שמע בלילה וביום! ואמר עוד וכתיב (ישעיהו ה, יג) גָּלָה עַמִּי מִבְּלִי דָעַת, נראה לי בס"ד דקריאת שמע מן התורה פַּעֲמַיִם, א' ביום וא' בלילה, ועוד יש שתים מתקון חכמינו ז"ל אחת קריאת שמע דקרבנות בשחרית, ואחת קריאת שמע שעל המטה, הרי ארבעה עתים יש לקריאת שמע, וזה רמוז ב'דָעַת' שהוא ד' עת, וזה שאמר גָּלָה עַמִּי מִבְּלִי שקיימו קריאת שמע שיש לה 'ד' עת'.
לֹא חָרְבָה יְרוּשָׁלַיִם, אֶלָּא בִּשְׁבִיל שֶׁבִּטְּלוּ בָּהּ תִּינוֹקוֹת שֶׁל בֵּית רַבָּן. נראה לי בס"ד בתורה יש ח' דרגין שהם כשר ופסול, חייב וזכאי, טמא וטהור, אסור ומותר, ולכן נצטרפה אות ח' עם אותיות רַבָּן ונעשה חֻרְבָּן. ומה שאמר בִּשְׁבִיל שֶׁלֹּא הָיָה לָהֶם בֹּשֶׁת פָּנִים זֶה מִזֶּה נראה ודאי אינו כדאי דבר זה שיהיה חרבן בעבורו, אלא הוא היה סיבה מבחוץ, דודאי חרבה בשביל עבירות חמורות, אך אם היה להם בושת פנים זה מזה לא היו עושין עבירות חמורות אלו שנחרבה בעבורם, וכן למאן דאמר שֶׁהִשְׁווּ קָטָן וְגָדוֹל גם כן הכוונה כך, שאם היו מכבדין הגדולים היו נמנעים מעשות עבירות החמורות שהיה החרבן בעבורם.
מָה אַיָּל זֶה, רֹאשׁוֹ שֶׁל זֶה בְּצַד זְנָבוֹ שֶׁל זֶה, אַף יִשְׂרָאֵל שֶׁבְּאוֹתוֹ הַדּוֹר, כָּבְשׁוּ פְּנֵיהֶם בַּקַּרְקַע, וְלֹא הוֹכִיחוּ זֶה אֶת זֶה. כי כן דרך האיילים שלא ילכו במדבר בערבוביא כשאר בהמות וחיות, אלא רֹאשׁוֹ שֶׁל זֶה בְּצַד זְנָבוֹ שֶׁל זֶה. ויש להבין איך נמצא בנמשל דמיון של דבר זה שהראש יהיה בצד הזנב? ונראה לי בס"ד כי זה שאינו מוכיח מחניף לרשע, בעבור שהוא מביט בשכלו שבראשו ומסתכל על הנאתו בעולם הזה הגופניית אשר תתייחס למקום טינוף, וכמו שדרשו חכמינו ז"ל על (ויקרא א, טז) וְהִשְׁלִיךְ אֶת מֻרְאָתוֹ בְּנֹצָתָהּ, על הנאת עולם הזה והזנב הוא מושלך ומוטל על מקום טינוף שנרמזה על הנאת עולם הזה, ונמצא זה המחנף משים ראשו אשר משם יוצאה הבטתו והסתכלותו על מקום הזנב שהוא מקום טינוף הרומז על הנאות עולם הזה הגופניות, ועל זה אמר אַף יִשְׂרָאֵל שֶׁבְּאוֹתוֹ הַדּוֹר, כָּבְשׁוּ פְּנֵיהֶם בַּקַּרְקַע, כלומר הנאה חמריית אשר תתייחס למקום טינוף ששם מוטל הזנב, והיה להם כטבע הבהמה שפניה תמיד פונים אל הקרקע.
כָּל הַמְבַזֶּה תַּלְמִידֵי חֲכָמִים, אֵין לוֹ רְפוּאָה לְמַכָּתוֹ. יש להקשות מאי מרבה בתיבת כָּל? ונראה לי בס"ד לומר אפילו אינו מבזה בפירוש אלא ברמז, כדהוה באחד שהתפלל יום אחד שליח ציבור בבית הכנסת שהיו מתפללין בה תלמידי חכמים בשחרית, וכשהגיע למאמר תַּלְמִידֵי חֲכָמִים מַרְבִּים שָׁלוֹם בָּעוֹלָם הרים קולו בזה ואמר תַּלְמִידֵי חֲכָמִים מַרְבִּים שָׁלוֹם? בלשון תימה, וחזר ואמר תיבת בָּעוֹלָם מלתא באפי נפשיה ולא משך אותה עם מילה הקודמת לה, והראה בתנועת האברים כאלו אומר וכי סלקא דעתך תַּלְמִידֵי חֲכָמִים מַרְבִּים שָׁלוֹם? לא יאמר כזאת בָּעוֹלָם! והרב הבין כונתו לבזות בכך ונדוהו, וזהו אֵין רְפוּאָה לְמַכָּתוֹ שתלמוד עליו זכות לפטרו. ונראה לי בס"ד אומרו לשון רְפוּאָה כי ידוע התורה נקראת 'אוֹר' דכתיב (משלי ו, כג) וְתוֹרָה אוֹר, גם התורה צריכה להיות בפה, כמו שאמרו רבותינו ז"ל (עירובין נד.) כִּי חַיִּים הֵם לְמֹצְאֵיהֶם (משלי ד, כב) ב'פה', ולפי זה אם תחבר אותיות 'אוֹר' עם אותיות 'פֶּה' יהיה צירוף 'רְפוּאָה' ובא לומר אפילו תורה שלומד הוא עצמו לא תהיה רפואה למכתו! ולכן כתיב בתורה (משלי ג, ח) רִפְאוּת תְּהִי לְשָׁרֶּךָ. ונראה לי בס"ד באומרו 'לְמַכָּתו' כי הזוהמא של הנחש היא המכה העצומה שיש באדם ואין אדם נטהר מן מכה זו אלא על ידי התורה, כי לכן נמשלה למים, לומר לך מה מים מעלין את האדם מטומאה לטהרה כך התורה מטהרת הטמא מטומאתו (במדרש שיר השירים א). וידוע לימוד התורה הוא באות למ"ד שגבוה מכל האותיות, ואות וא"ו רמז לתורה שבעל פה שהיא ששה סדרים, הרי אותיות לו רומזים לתורה, ועל ידי שנטהר מן הזוהמה שהיא המכה מכח לימוד התורה, על כן יכנסו אותיות לוֹ בתוך מַכָּה ותהיה צירוף מְלוּכָה. ובזה פרשתי רמז הכתוב (יחזקאל טז, יג) וַתִּיפִי בִּמְאֹד מְאֹד וַתִּצְלְחִי לִמְלוּכָה, 'מְאֹד מְאֹד' זו תורה שבעל פה דכתיב בה (איוב יא, ט) אֲרֻכָּה מֵאֶרֶץ מִדָּהּ וּרְחָבָה מִנִּי יָם, ולזה כפל 'מְאֹד מְאֹד' מצד האורך ומצד הרוחב, ועל ידי כן תִּצְלְחִי לִמְלוּכָה שיכנסו אותיות לו במכה ותהיה צירוף מְלוּכָה. אי נמי תורה שבעל פה שהיא ששים מסכתות, בזכותה יצטרף אות ס' שמספרו ששים עם אותיות מַכָּה ויהיה צירוף סמכה, ולכן הַמְבַזֶּה תַּלְמִידֵי חֲכָמִים, אֵין תְּרוּפָה לְמַכָּתוֹ דייקא.
(דברי הימים א' טז, כב) "אַל תִּגְעוּ בִמְשִׁיחָי", אֵלוּ תִּינוֹקוֹת שֶׁל בֵּית רַבָּן. "וּלִנְבִיאַי אַל תָּרֵעוּ", אֵלוּ תַּלְמִידֵי חֲכָמִים. יש להקשות למה בתינוקות אמר אַל תִּגְעוּ, ובתלמידי חכמים אַל תָּרֵעוּ? ונראה לי בס"ד כי רעה דקאמר הכא דמפרש על בזיון לא שייכה בתנוקות, כי מי ישים לב לבזות תינוקות, והבזיון הוא רק בגדולים, אך אם יבזה הגדולים שהם תלמידי חכמים הנה רעה זו תגיע ממילא אצל התינוקות, שבראותם התלמידי חכמים מתבזים אז הם מתרשלים בלימוד התורה, באומרם כיון דבעלי תורה הם מתבזים מה לנו ללמוד תורה! מעשה בתנוק אחד שהיה הולך כל יום לבית הספר מאליו, והנה יום אחד היה בא מבית הספר ובדרך מצא אחד חכם שקורין אותו רבי מהלך בדרך ואחריו הולכים שנים בורים ועושים ליצנות ושחוק עליו ועל שם רבי, וזה למחר לא היה רוצה לילך לבית הספר, ובא ראש דוכנא לקרוא אותו והוא מסרב, אמר לו אביו מהר נא בני ללכת לבית הספר ללמוד תורה שיהיו קורין אותך 'רבי' אמר לו למה תקללני? הלא אני שמעתי אתמול כמה שחוק עשו על שם רבי! וזה שאמר אַל תִּגְעוּ ובו' האי קרא מסיפיה לרישיה מדריש, 'וּלִנְבִיאַי אַל תָּרֵעוּ' אֵלוּ תַּלְמִידֵי חֲכָמִים לבזותם, וממילא אַל תִּגְעוּ בקלקול זה 'בִמְשִׁיחָי' אֵלוּ תִּינוֹקוֹת שֶׁל בֵּית רַבָּן. והא דקרי לתנוקות של בית רבן בשם 'מְשִׁיחָי' עיין רש"י ז"ל ונראה דוחק, אך נראה לי בס"ד על פי מה שכתב רבינו האר"י ז"ל בשער מאמרי רשב"י, שלימוד תשב"ר עולה למקום גבוה ועליון שאין הקליפות מגיעים שם, ופירש הטעם עיין שם. נמצא למוד תשב"ר ידמה לשמן שהוא צף למעלה מכל משקין, כן לימודם עולה וצף על כל מיני לימודים ולכן קרי להו 'מְשִׁיחָי'.
דִּידִי וְדִידָךְ מַאי?. פירוש שאנחנו מלמדים לאחרים ומזכים את הרבים, והשיב עם כל זה דידהון עדיף. ונראה לי בס"ד הֶבֶל יְלָדִים [131] גימטריא קלא, דמפגיע את פלוני שמספרו [131] קל"א, ולכך הָעוֹלָם מִתְקַיֵּם בִּשְׁבִיל הֶבֶל תִּינוֹקוֹת שֶׁל בֵּית רַבָּן. ובזה יובן (קהלת ט, ז) לֵךְ אֱכֹל בְּשִׂמְחָה לַחְמֶךָ, בְּשִׂמְחָה ראשי תיבות הֶ בֶל ש אין ב ו מ משות ח טא, שאוכלים כל העולם בזכותם.

Daf 120a

שֶׁאֵין בְּיָדִי, לֹא מִקְרָא, וְלֹא מִשְׁנָה, וְלֹא תַּלְמוּד. נראה לי בס"ד שִׂמְלָה זו מִקְרָא, כי היא הגלויה בכתב כשמלה שהיא גלויה, מה שאין כן תורה שבעל פה אינה גלויה בכתב, גם עוד שמלה הוא שם לה, שם מספר ספר, וְלֶחֶם זה מִשְׁנָה וּגְמָרָא שהם תורה שבעל פה, שהם מזון לתורה שבכתב, דבלעדי תורה שבעל פה לא תתקיים תורה שבכתב, גם לֶחֶם זו גְמָרָא שיש בה מלחמה בקושיות ותירוצים כדי לברר טעמי המשנה, ונקודות לֶחֶם הם שני סגו"ל שהם ששה נקודות רמז למשנה שיש בה ששה סדרים.
וְהָאָמַר רַב קְטִינָא. הקשה הרי"ף ז"ל דהוה ליה למרמי קראי אהדדי? ונראה לי בס"ד כי בלאו הכי יש לפרש הכתוב כפשוטו, שהם נותנים עיניהם בבעל הממון שמכירים אותו שהוא עשיר בשמלתו שהיא חשובה ומהודרת, ורוצים להסתופף בצילו להיות לו לעבדים ומשרתים בביתו כדי שיאכלם וישקם וילבשם, ולכן א"ל (ישעיהו ג, ו) שִׂמְלָה לְכָה, שניכר בה שאתה עשיר, לכך קָצִין תִּהְיֶה לָּנוּ שנהיה משרתים אותך, והוא מכחיש ונשבע על שקר באומרו לֹא אֶהְיֶה חֹבֵשׁ, רצונו לומר אין אני בעל ממון שראוי לי להיות חבוש בביתי כדרך הקצינים ותהיה מלאכתי נעשית על ידי משרתים ועבדים, אלא אני בעצמי צריך לצאת ולבא להביא טרף לביתי לחם לאכול ובגד ללבוש כי אין בביתי לחם ושמלה! או אפילו אם נפרש הכתוב כדברי רב קטינא דקאי על דברי תורה עם כל זה ליכא קושיא, דיש לומר מה שאומר אֵין בְּיָדִי לֹא מִקְרָא וכו' משקר בזה כדי שלא יוציא זמנו בלימודו אותם, אלא רוצה לעסוק בעסקיו, ובא הכתוב לגנותם שהם מכחישים ונשבעים בשקר גם בדברים אלו שיש בהם מצוה. ברם אי קשיא הא קשיא, דהוה ליה להקשות מן פסוק (ירמיהו ה, א) מְבַקֵּשׁ אֱמוּנָה על רב קטינא עצמו ולמה תלה הקושיא בדברי רבא? ונראה לי בס"ד כי מן הפסוק עצמו ליכא קושיא לרב קטינא, דיש לומר בא לגנות השופטים דאין מבקשים עדים כשרים. אלא פוסקין הדין גם על עדות פסולים דהיינו פסולין בעבירה, ואין עושין גם כן דרישה וחקירה בדין, דנמצא אין דנים באמונה כמשפט התורה, אבל לעולם כולם היו אנשי אמנה, ולכך מקשה על רבא פסקה אַנְשֵׁי אֲמָנָה.

Daf 120b



Daf 121a

לָעֶרֶב שִׁגֵּר לְכָל אֶחָד מֵהֶם שְׁנֵי סִילְעִין. נראה לי בס"ד הטעם שעשה כן, כדי שלא יאמרו הא דלא הניחם לכבות בשביל צרות עין, שחשב שיוכל לכבות הוא ואנשי ביתו ולמה יניח את אלו לכבות ויצטרך לתת להם שכר טרחם אחר שבת, ואחר כך ירדו גשמים ולא הוצרך לכבות בעצמו! על כן שלח להם שכר אחר כך כדי לברר דלאו משום קמצנות מנע אותם. אי נמי נראה לי בס"ד, כי הוא חשב ירידת הגשמים למעשה נס, ולכן כדי שלא יהנה ממעשה נסים שיגר שכרן כאלו הם כיבו, דאם לא היה מונעם היו מכבין, וכיון דנותן להם שכר עתה נמצא דלא אשתכר ליה מידי מחמת הנס. והא דנתן להם שְׁנֵי סִילְעִין לְכָל אֶחָד מֵהֶם שהוא מתנה מרובה ברבוי בני אדם שבאו, ולמה היה צריך לאפסודיה כולי האי? נראה לי בס"ד כי חשש פן יחשדו אותו הא דמנעם מלכבות הוא משום דהוה ניחא ליה בשריפה, שהיה בידו נכסים הרבה של המלך ובעת שנפלה הדליקה הבריחם מן הבית למקום אחר, וגם ממון שלו הבריח, ולכך רצה שיהיה שריפה בבית כדי לגזול ממונו של מלך ולומר שנשרף ולכך מנעם, ולעיני הרואין אמר שמנעם בשביל שבת! לכך כדי להוציא עצמו מן החשד הזה שהיה עובר בדעת המון העם ולכן נתן להם שני סלעים לכל אחד ואחד שהוא מתנה מרובה ברבוי האנשים שבאו כדי שיתברר שאין לו חימוד ממון, ואיך יחשדו אותו שהיתה כונתו לגזול ממון של מלך?! ונראה לי מה שאמר נָפְלָה דְּלֵקָה היה זה מה שקורין זנזל"א, והוא כדור אש ששורף בתים בר מינן, והוא חצים היוצאים מן הברק, וקודם כמה שנים עשה חכם אחד תיקון טבעי לשמירת הבתים מדבר זה וכנזכר בספר הברית (פרק יד), ולכך נקיט לשון נָפְלָה ולא אמר הָיְתָה.

Daf 121b

אָמַר לְהוּ: צוּרְבָא מֵרַבָּנָן הוּא, שַׁבְקוּהוּ. יש להקשות וכי מי שיודע לומר הלכה אחת נתברר בזה שהוא תלמיד חכם? ודילמא הוא מהמון העם ונזדמן ששמע הלכה הזאת מאיזה חכם שהורה דין זה לפניו, או מן רב יהודה שהורה דין זה לפניו לאיזה אדם ששאלו, כי ענין זה הוא שגור, ולעולם הוא אינו יודע בין ימינו לשמאלו כלום! ונראה לי בס"ד כי בלאו הכי יש להקשות נמי עוד, איך צערוהו ועברו על (דברים טו, ב) לֹא יִגֹּשׂ, כיון דבאמת לא היה לו לשלם! ואפילו אם לא נתברר אצלם שהוא עני איך יצערוהו ויעברו על לאו דאורייתא אפילו בספק? והלא אותו ריש גלותא היה ירא שמים דקפיד על דריסת הרוק בשבת ואמר לכפות כלי. על כן נראה ודאי דלא צערוהו כדי לשלם, אלא צערוהו להענישו, על אשר הוא ידע מעיקרא בעצמו שאין לו לשלם ולוה המעות והוציאם לצרכו, דנמצא כי מעיקרא כשלוה אדעתא לגזול המעות עביד שלא ישלם, ועל זאת תפסו אותו בביתם לחבשו ולצערו. אך כיון שנזדמן דין זה לפניו ואמר ריש גלותא שיכפו עליו כלי והשיב לָא צְרִיכִתוּ, הָכִי אָמַר רַב יְהוּדָה רֹק דּוֹרְסוֹ לְפִי תֻּמּוֹ, הנה מזה הבין ריש גלותא שהוא חכם שידע טעמו של דבר ועוד יֵשׁ לְאֵל יָדוֹ להציע תשובה בדרך חכמה ורמז, והיינו שהוא אמר הָכִי אָמַר רַב יְהוּדָה רֹק דּוֹרְסוֹ, ותיבת 'הָכִי' לשון יתר, אך הוא אמר לשון זה כדי להצדיק עצמו לפי דרכו בענין שנתפס בעבורו, ורצונו לומר ענין זה שלי הוא כמו ענין ה'רֹק' שהתיר ר' יהודה, כי אני בעת שלויתי מכם המעות לויתי לפי תומי שלא עלה על לבי לאכול אותם כאשר חשבתם, ורק קרה סיבה בדרך מקרה שאבדו המעות מידי, ולכן עתה אין לי יכולת לשלם, אבל אני לא ידע נתכוונתי לכך! וכן רב יהודה מתיר לדרום הרוק לפי תומו מהאי טעמא, דהוא משום שהדורס אינו מתכוון דקיימא לן כרבי שמעון דבר שאינו מתכוון מותר, ולזה אמר לו הָכִי אָמַר רַב יְהוּדָה כלומר כמו ענין שלי שהיה בלי מתכוין, מהאי טעמא אָמַר רַב יְהוּדָה רֹק דּוֹרְסוֹ לְפִי תֻּמּוֹ. ובדברים קצרים אלו שדבר ברמז הבין ריש גלותא שהוא תלמיד חכם, חדא דידע טעם ההלכה ולא זמורתא היתה בפיו! ועוד שיש לו לב מבין לדבר דברים ברמז של חכמים ונבונים, שלא אמר הצדקת נפשו על עניינו בפירוש כי אם ברמז, שהבליע הצדקת נפשו ברמז בהלכה זו! ולכך אמר להם שַׁבְקוּהוּ! ונראה ודאי הם לא תפסו אותו ביום שבת אלא קודם וחבשוהו וצערוהו, ואחר כך נזדמן ענין זה של הרוק ביום שבת.

Daf 122a



Daf 122b



Daf 123a



Daf 123b



Daf 124a



Daf 124b



Daf 125a



Daf 125b



Daf 126a



Daf 126b



Daf 127a

וְרַב דִּימִי מִנְּהַרְדְּעָא אָמַר: יוֹתֵר מֵהַשְׁכָּמַת בֵּית הַמִּדְרָשׁ. יש להקשות איך דייק כן, והלא כל היכא דנקיט שני דברים בזה אחר זה אין הוכחה מן הקדימה, דיש לומר שוים הם ומאי הוה ליה למעבד? ונראה לי בס"ד אם תאמר שהם שוים על כל פנים היה לו להקדים בית המדרש משום כבוד תורה, כמו שנאמר בגמרא (כתובות קו.) אמר רב נחמן האי עשה והאי עשה, עשה דכבוד תורה עדיף שיש לה דין קדימה, והכי נמי הכא אם היו הם שוים, אלא ודאי שיש יתרון למצוה זו ולכך הקדימה. אי נמי נראה לי בס"ד דאם הם שוים הוה ליה למימר מִפְּנֵי הָאוֹרְחִים וּבִטּוּל בֵּית הַמִּדְרָשׁ ולמה אמר 'מִפְּנֵי' פעם שנית לעשותם שתי חלוקות? אלא ודאי רצה לרמוז לפי דרכו של אורחים עדיף, ולהכי עשאם שני חלוקות והקדים האורחים.
מִפְּנֵי בִּטּוּל בֵּית הַמִּדְרָשׁ. קשא הוה ליה למימר מִפְּנֵי הַתַּלְמִידִים? ונראה לי בס"ד דלא הוצרך התנא ללמדנו בעבור תלמידים שבאו ללמוד ואין להם מקום ליישב דצריך לפנות להם, דזה פשיטה דלא גרעי מאורחים, אך כונתו לומר היכא דהרב קודם שהתחיל ללמד וראה שהמקום נתמלא ואם יבואו עוד תלמידים לא ימצאו מקום פנוי, מותר לפנות קודם שיבואו על הספק שמא יבואו אחר שהתחיל ללמד ואז יצטרך לפסוק הלימוד כדי לפנות. נמצא דבא ללמדנו חידוש בזה דלא שמעינן ליה מדין האורחים, דהכא מתיר לפנות קודם שיבואו התלמידים החדשים אחר שנתמלא המקום, על הספק שמא יבואו עוד תלמידים ואז יהיה ביטול בית המדרש, שצריך לפסוק הלימוד עד שיפנו להם מקום לחדשים הבאים.
בּוֹא וּרְאֵה, שֶׁלֹּא כְּמִדַּת הַקָּדוֹשׁ בָּרוּךְ הוּא מִדַּת בָּשָׂר־וָדָם. קשא אומרו בּוֹא להיכן יבא, ומאיזה מקום יצא? ונראה לי בס"ד דבתורה יש ד' חלקים פרד"ס [פשט, רמז, דרש, סוד], וכפי חלק הפשט אין מכאן הוכחה לכך, דכפי פשט המקרא יתפרש (בראשית יח, ג) אֲדֹנָי אִם נָא מָצָאתִי חֵן בְּעֵינֶיךָ הוא שם חול, וכמו שכתב רש"י בחומש דלהגדול שבהם היה אומר כן. אך בחלק הדרשה דורשין שם זה קודש, ולהקב"ה היה אומר כן, לזה אמר בּוֹא וּרְאֵה רצונו לומר צֵא מחלק הפשט וּבֹא לחלק הדרש, ואז תראה שֶׁלֹּא כְּמִדַּת הַקָּדוֹשׁ בָּרוּךְ הוּא מִדַּת בָּשָׂר־וָדָם.

Daf 127b

הִפְשִׁיל כֵּלָיו לַאֲחוֹרָיו, וְהָלַךְ לְבֵיתוֹ בְּפַחֵי נֶפֶשׁ. נראה לי בא ללמד שהלך רגלי ולא היה לו פ"ק [פרוטה קטנה] לשכור בהמה לרכוב עליה, ועשה עצמו כחמור למשוי לשאת את כליו, ובא לְבֵיתוֹ בְּפַחֵי נֶפֶשׁ שהיה בוש מאשתו ובני ביתו שבא אצלם בידים רקניות אחר פרידתו מהם שלש שנים! ואומרו נָטַל בַּעַל הַבַּיִת שְׂכָרוֹ בְּיָדוֹ קא משמע לן שהביא לו מעות טובים, מטבעות זהב שהוא מטבע חריף עובר לסוחר שכל השכר ניטל ביד אחת. ואומרו עִמּוֹ מַשּׂוֹי שְׁלֹשָׁה חֲמוֹרִים נראה לי בס"ד שרצה לפייסו ולגמול עמו טובה בשלשה משאות אלו על טוב לבבו, אשר בתחלה בהיותו עמו נתרצה לקבל בעד שכרו ג' מינים שיש בהם טרחה ויגיעה עד שימכרם ויעשם מעות, כי משורת הדין הפועל צריך לקבל שכרו מעות מדודים, והוא נתרצה מטוב לבבו הא' בקרקעות, הב' מיני מטלטלין שהם פירות וכרים וכסתות, והג' בהמה, וכנגד שלשה הטבות אלו שנתרצה לפנים משורת הדין הביא לו שלשה משאות של חמורים, שהם שלשה מינים הא' של מאכל, שהם מעשה אופה ומיני מרקחות שכולם הם של בישול, והב' של מיני משקין טובים, של מיני יין וכיוצא, והג' מיני פירות שהם חיים ואינם מבושלים, וזכר זה אחרון כי אלו חיים הם ולא היה להם גמר בבישול על ידי אדם כאותם שני מינים. ונראה שאכל עמו מפני הכבוד, והמתין לשאל שאלותיו אחר שתיה כדי שישיב תשובה אמיתית כאשר בלבבו ולא יעלים דבריו מפני הבושה או מפני הכבוד, כי עתה נכנס יין יצא סוד, ובודאי יגלה מה שהיה בלבבו מעיקרא.
שֶׁמָּא פְּרַקְמַטְיָא בְּזוֹל נִזְדַּמֵּן לְךָ. הקשא מהרש"א אמאי לא אמר לו תן לי מזו הפרקמטייא? ועוד דכתבו התוספות לית ליה זוזי לשוכר, אמרינן ליה זיל טרח ואייתי זוזי, ואם כן היה לטרוח למכור סחורתו במזומן ולתת לו שכרו במעות עיין שם. ונראה לי בס"ד דהוא אמר שֶׁמָּא פְּרַקְמַטְיָא בְּזוֹל נִזְדַּמֵּן לְךָ ולכך כל מעותיו הניחם בה, אך עתה ירדה הרבה מן הערך שקנאה אף על פי שקנאה בזול, ואם ימכור אותה עתה יפסיד הרבה, אבל אחר איזה ימים תעבור הסיבה אשר הוזלה בעבורה ותתייקר בודאי, ולכך אין מחוייב עתה למכור בהפסד, וגם אם הוא יקח הסחורה ממנו ודאי אין בעל הבית ירצה לחשוב לו בערך ההפסד, ואם יקבלנה ממנו כמו שקנאה ויחזור וימכרנה עתה יפסיד, לכן לא אמר לו תן לי פרקמטייא. והנה בני ידידי כה"ר יעקב וכו' תירץ דהנשכר חשב מעיקרא אולי זו הפרקמטייא שקנאה בזול היא אינה מצויה בעיר אלא עודנה בספינה, או בשיירה, והקדים המעות למוכר בעבורה ועדיין לא באה לידו עד כאן דבריו נר"ו. גם הא דהקדים לבקש קרקע קודם בהמה, אף על גב דמסתברא נח להפרע מבהמה טפי מן מכירת קרקע, פירש ביני ידידי נר"ו שהוא קרקע שיחכור אותה לאחרים ויקבל דמי החכירה בעבור שכרו, וזה דבר המצוי הרבה עד כאן דבריו נר"ו.
שֶׁמָּא מֻשְׂכֶּרֶת בְּיַד אֲחֵרִים. נראה לי אף על פי שהוא ראה הבהמות לפניו ברשות בעל הבית עם כל זה אמר שמא שכרם וקבל דמי השכירות, ועדיין הלוקח לא לקח הבהמות. ומה שאמר שמא אֵינָן מְעֻשָּׂרִין קשא איך דנו לכף זכות והלא בידו לעשר עתה? ונראה לי בס"ד דאמר שמא יש לו מכירי כהונה ולויה, שהיה לו כהן ולוי תלמידי חכמים שדרכו ליתן להם כל מעשרותיו ותרומותיו, ואותו היום לא היו בעיר כדי שיעשר ויתן להם, והוא כבר קבל על עצמו חק משום נדר וסייג שלא יעשר ויניח המעשר בביתו אפילו שעה אחת, משום מכשול שלא יכשלו בו, אלא מעשר ונותן תכף ומיד. אי נמי נראה לי בס"ד דדן אותו לזכות בכך שהוא עשה שליח להוציא לו המעשרות, והשליח לא נמצא היום בעיר כדי לשאל ממנו אם הוציא או לאו, כי שמא עדיין לא הוציא המעשרות.
הַמָּקוֹם יָדִין אוֹתְךָ לִזְכוּת. יש להקשות דבר זה שייך לאומרו לגבי אדם שאינו יודע הנסתרות, אך הקב"ה יודע האמת וליכא ספיקא קמי שמייא, ואם יש לו זכות בודאי יזכהו ואין צריך לזה בקשה ותפלה? ונראה לי בס"ד דבקשה זו שייכה בכהאי גוונא כגון שהוא לא נתן צדקה כי היה עני, ומבקש שידין אותו הקב"ה לכף זכות לחשיב לו כאלו נתן צדקה, שיאמר אם יש לו היה נותן, וכן אם נחלה ולא התפלל, ולא קיים מצוה פלונית, שידונו לכף זכות שאם לא היה חולה היה מתפלל ועוסק בתורה ומקיים מצות. אבל אין הכונה לומר היכא דעשה מעשה שיש להסתפק בה אם כונתו לרעה או לטובה, דזה ודאי קמיה שמייא גלייא וליכא ספיקא, וכפי האמת ידון אותו, ולא שייך על זה בקשה ותפלה.
מַעֲשֶׂה בְּחָסִיד אֶחָד, שֶׁפָּדָה רִיבָה אַחַת בַּת יִשְׂרָאֵל. קשא למה הוצרך לפרש בַּת יִשְׂרָאֵל, וכי סלקא דעתך שפדה ריבה גויה?! ונראה לי ללמדנו שאותה ריבה היתה עודנה בתולה, כי סתם ריבה קטנה היא, אך כיון שנשבית על הרוב נבעלה להם והשירו בתוליה, והוא לא היה משכיבה תחת מרגלותיו מפני החשד, שלא יחשדהו איש כסיל ובער ששכב עמה חס וחלילה, אך כיון שנודע לו בעת שפדה שעודנה בקדושתה שלא נטמאה בבעילת בני נכר אשר שבו אותה, אז ניצול מן החשד כי דבר זה יתברר אחר כך שלא בא עליה, כי עודנה היא בבתוליה, לזה אמר פָּדָה רִיבָה אַחַת בַּת יִשְׂרָאֵל, רצונו לומר עודנה בקדושת בת ישראל כשפדאה, שלא טמאוה השבאים.
כְּשֵׁם שֶׁדַּנְתּוּנִי לְכַף זְכוּת, הַמָּקוֹם יָדִין אֶתְכֶם לְכַף זְכוּת. יש להקשות למה בהאי עובדא דאותו חסיד נקיט 'כַף' זְכוּת, ובעובדא דאותו בעל הבית ועובדא דרבי יהושע אמר שֶׁדַּנְתּוּנִי לִזְכוּת ולא נקיט 'כַף'? ונראה לי בס"ד בהקדים מה שכתב הרב ברכת הזבח (בפרק ב' דתמורה) בשם הגאון מהר"י ז"ל, שדקדק בפירוש רש"י ז"ל דנחת לפרש כאן בגמרא דידן דשבת כל היכא דאמרי 'מַעֲשֶׂה בְּחָסִיד אֶחָד' או רבי יהודה בן בבא או רבי יהודה ברבי אילעי, ואמאי לא פירש כן בשאר מקומות, ובפרט בגמרא דברכות פרק ג' שהוא קודם מסכת שבת דאתמר התם נמי 'מַעֲשֶׂה בְּחָסִיד אֶחָד'? ופירש הרב דהוקשה לרש"י כאן דאמר ירד וטבל, והא קיימא לן בגמרא דברכות כרבי יהודה בן בתירא דסבירא ליה בעל קרי מותר בדברי תורה ואמאי הוצרך לטבול? לכך פירש או רבי יהודה בן בבא או רבי יהודה ברבי אילעי שהוא סתם רבי יהודה הנזכר בש"ס, דהוא סבירא ליה בעל קרי אסור בדברי תורה משום דצריך לשנות באימה וברתת ובזיע וכו' יע"ש. והנה איתא התם בברכות (דף כב) תניא (דברים ד' ט') וְהוֹדַעְתָּם לְבָנֶיךָ וְלִבְנֵי בָנֶיךָ, וכתיב בתריה יוֹם אֲשֶׁר עָמַדְתָּ לִפְנֵי הֳ' אֱלֹהֶיךָ בְּחֹרֵב, מה להלן באימה וביראה וברתת ובזיע אף כאן באימה וכו', מכאן אמרו הזבים והמצורעים ובאין על נידות מותרים לקרות בתורה ובנביאים ובכתובים ולשנות במשנה בגמרא ובהלכות ובאגדות, אבל בעלי קריין אסורים! ופירש רש"י כל הטמאים מותרים שאף הם יכולים להיות באימה וברתת, אבל בעל קרי אינו אלא מתוך קלות ראש וזחות הדעת עד כאן. נמצא לפי זה למאן דאמר בעל קרי צריך טבילה היינו דוקא היכא דאיכא למתלי בהרהור וקלות ראש, אבל אם ברור לו שבא לו קרי מחמת טורח הדרך דוקא, דאין שם צד קלות ראש אלא אונס מחמת טורח, הרי זה דומה לזבין דמותרים בתורה משום שגם הם יכולים להיות באימה ורתת וגם זה כן הוא. אבל לסברת רבי יהודה בן בתירא גם בעל קרי דעלמא דלא היה לו מחמת טורח הדרך אינו צריך טבילה משום דאין דברי תורה מקבלים טומאה. ונמצא לפי זה הם שאמרו לו מחמת טורח הדרך ראית, אזלי בתר סברת עצמו דמחלק בין רואה מחמת טורח לבין רואה שלא מחמת טורח, דיש לו בדין זה שני כפות, כף של זכות ברואה מחמת טורח, וכף של חובה ברואה שלא מחמת טורח, דסבירא ליה זה אסור משום דאית ביה קלות ראש ואינו ראוי לדברי תורה בכך, והם דנו אותו לכף של זכות דהחליטו שראה קרי מחמת טורח הדרך, מה שאין כן לסברה השניה החולקת עליו אין שם חילוק כפות, אלא בין כף של הרואה מחמת טורח ובין כף של הרואה קרי דעלמא בשניהם נידון לזכות להתירו בדברי תורה, ולכן כיון שראה שתלו הזכות משום טורח הדרך אמר להם דַּנְתּוּנִי לְכַף זְכוּת.
בְּשָׁעָה שֶׁהִשְׁכַּבְתִּיהָ תַּחַת מַרְגְּלוֹתַי, בַּמָּה חֲשַׁדְתּוּנִי?. נראה לי בס"ד הכונה לומר אם חשדוהו שהוא חשדם בדבר איסור שלא האמין בהם להשכיבה אצלם, ואמרו לו חס וחלילה לא עלה על לבנו שתחשדינו בדבר זה, אלא חשבנו שֶׁמָּא יֵשׁ בָּנוּ תַּלְמִיד שֶׁאֵינוֹ בָּדוּק עדיין, ובעבורו לא השכבת אותה אצלינו. ומה שאמר להם בְּשָׁעָה שֶׁיָּרַדְתִּי וְטָבַלְתִּי, בַּמָּה חֲשַׁדְתּוּנִי? רצונו לומר אם חשדוהו שראה קרי מחמת הרהור שהיה בהיותה שוכבת מרגלותיו, ואמרו חס וחלילה דידענו שזאת לפניך היתה כמו עץ ואבן, ורק חשבנו מחמת טורח הדרך אירע קרי.
בְּשָׁעָה שֶׁחָלַצְתִּי תְפִלִּין, בַּמָּה חֲשַׁדְתּוּנִי?. נראה לי בס"ד רצונו לומר אם חשדוהו שחלץ התפילין מעיקרא בשביל שהיה רוצה לדבר עמה שיחה בטלה כדרך האהובים הבאים זה אצל זה לדבר חוץ מדברים הצריכין לדבר? ואמרו לו חס וחלילה דיודעים אנחנו שלא תדבר עמה דבור אחר חוץ מדברים ההכרחים, ובעבור דברים ההכרחים שהם נחשבים צורך מצוה אין צריך לחלוץ התפילין, ורק אמרנו דסבר רבינו אַל יִכָּנְסוּ דִּבְרֵי קְדֻשָּׁה בִּמְקוֹם טֻמְאָה. ומה שאמר בְּשָׁעָה שֶׁנָּעַלְתִּי בַּמָּה חֲשַׁדְתּוּנִי? רצונו לומר אם חשבתם שאני חושד אתכם מגלי סוד ולא האמנתי בכם לשמוע הדברים? ואמרו לו יודעים אנו שלא תחשדנו בכך, ורק אמרנו שֶׁמָּא דְּבַר מַלְכוּת יֵשׁ בֵּינוֹ לְבֵינָהּ, וכל דבר מלכות צריך להעלימו גם מן הנאמנים, וכמו שאמר אנטינוס לרבינו הקדוש. ומה שאמר בְּשָׁעָה שֶׁיָּרַדְתִּי וְטָבַלְתִּי, בַּמָּה חֲשַׁדְתּוּנִי? רצונו לומר אם חשבתם שמא בראותי פניה עבר בלבי הרהור וטבלתי להטהר מן ההרהור? ואמרו לו חס וחלילה יודעים אנחנו שאותה אשה בעיניך כנבלה ושקצים ורמשים, ולא יהיה לך בראייה שמץ הרהור רע חס וחלילה, אך אמרנו שֶׁמָּא נִתְּזָה צִנּוֹרָא מִפִּיהָ עַל בְּגָדָיו שֶׁל רַבִּי. ונראה לי דאותו חסיד ורבי יהושע הם ידעו בלאו הכי שהתלמידים דנו אותם לכף זכות, ולא הוצרכו לשאל אלא כדי לברר הדבר לפני העולם, שאז ילמדו מזה שיהיה האדם דן את חבירו לכף זכות גם במילתא דתמיהה, והרויחו גם כן התלמידים בזה שבירכום החסיד ורבי יהודה ברבי אילעי על הדבר הזה.

Daf 128a



Daf 128b



Daf 129a

אָמַר לֵיהּ: חַכִּימָא דִּיהוּדָאֵי, בִּישָׁא מִי הֲוֵי טָבָא?. נראה לי בס"ד מלבד פשט הדברים רמז לו בזה רמז, מצד הקליפה שמדברת בגרונו בראותו יושב בשמש שהוא אוהב אותה, וידוע מה שכתב בפתח עיינים בשם זוהר חדש כי שמש מזל יעקב, וירח מזל עשו, ועתה בעולם הזה נתן הקב"ה של זה בזה, הירח ליעקב בעולם הזה, על כן רואין צרות וחסרונות, והשמש לעשו בעולם הזה, על כן רואין רוב טובה ושררה ביותר עד כאן דבריו עיין שם. ולזה אמר לו חַכִּימָא דִּיהוּדָאֵי, שהיתה השמש שלכם וניטלה מאתכם וניתנה לעשו, בִּישָׁא זה עשו מִי הֲוֵי טָבָא כדי שנתן לו הקב"ה את השמש שבזה יש לו טובה ושררה גדולה. והשיב לה ברמז יוֹמָא דְּהַקָּזָה הוּא, רצונו לומר עולם הזה הוא יומא דהקזה שצריך למשוך בו ניצוצי הקדושה מן הקליפה, וזו ההמשכה של ניצוצי הקדושה תהיה על ידי שתראה אומת עשו רוב טובה ושררה ובזה תפלוט הקליפה שלהם ניצוצות קדושה, וכמו משל דאיכא במדרש (אסתר רבה פרשה ז) במגילת אסתר בפסוק (אסתר ג, א) אַחַר הַדְּבָרִים הָאֵלֶּה גִּדַּל הַמֶּלֶךְ אֲחַשְׁוֵרוֹשׁ אֶת הָמָן וכו', משל לאדם שהיה לו סייחה וחמורה וחזירה וכו', שאין מאכילין אותה לטובתה אלא בשביל טובתם לשחוט אותה ולאוכלה אחר כך עיין שם. וכן הענין באומת, עשו שנתן להם בעולם הזה השמש כדי שיהיה להם טובה ושררה, וכל זה לרעתם ולטובת ישראל שבזה המנוחה וטובה ושלוה שיש להם יכולים לברר הניצוצות קדושה מהם. ולזה אמר דוד המלך ע"ה (תהלים ד, ח) נָתַתָּה שִׂמְחָה בְלִבִּי מֵעֵת דְּגָנָם וְתִירוֹשָׁם רָבּוּ. ובזה פרשתי הכתוב בס"ד (ישעיהו ט, ב) הִרְבִּיתָ הַגּוֹי לֹא [לוֹ] הִגְדַּלְתָּ הַשִּׂמְחָה, כתיב לֹא באלף וקרינן לוֹ בוא"ו ודרשינן לתרווייהו כאלו אמר לֹא לוֹ הִגְדַּלְתָּ הַשִּׂמְחָה. וענין פליטה זו של ניצוצות קדושה הוא כמו ענין ההקזה, ולכן קרי לעולם הזה יוֹמָא דְּהַקָּזָה, ואחד גמר ההקזה שיתבררו ויצאו כל ניצוצות קדושה אז תחזור השמש לישראל, כדכתיב (מלאכי ג, כ) וְזָרְחָה לָכֶם יִרְאֵי שְׁמִי שֶׁמֶשׁ צְדָקָה וּמַרְפֵּא בִּכְנָפֶיהָ. ולפי פשוטן של דברים נראה לי נמי דלא שיקר חס וחלילה בזה שאמר לו יוֹמָא דְּהַקָּזָה, כי לא אמר שהוא הקיז, אלא אמר יום זה זה הוא טוב להקזה, כי אפשר דאותו היום היה פורסא דדמה דקאמר הש"ס הכא.
דְּנָפֵק בֵּיהּ זִיקָא וּשְׁמֵיהּ 'טִבּוּחַ'. נמצא כיון שקבלו התורה ביטלו את זִיקָא דשמיה 'טִבּוּחַ'. ונראה לי בס"ד התורה נקראת טוֹב, וגם יש בה ח' דרגין כשר ופסול טמא וטהור חייב וזכאי אסור ומותר, הרי י בה ח' פעמים טוֹב שכל חלק משמנה דרגין הנז' נקרא טוֹב, וזהו ח' טוֹב אותיות 'טִבּוּחַ', ולכן בקבלת ישראל התורה שהיא ח' טוֹב בטלו את הטבוח. גם עוד יש לומר דאיתא בספרי רבינו האר"י ז"ל דבתורה נתקן הרוח לכך ביטלו כחו של אותו זִיקָא שהוא רוּחַ, ונראה לי להכי קרו ליה 'טִבּוּחַ' ולא קרו ליה 'טוֹבֵחַ' כדי שתחזור משמעות הטביחה עליו עצמו שהוא יהיה טִבּוּחַ וְנֶהֱרַג.

Daf 129b

רַב וּשְׁמוּאֵל דְּאַמְרֵי תַּרְוַיְהוּ: הַאי מַאן דְּעָבִיד מִלְּתָא, לִיטְעוֹם מִידִי. יש להקשות מאי קא משמע לן באומרו דְּאַמְרֵי תַּרְוַיְהוּ? ונראה לי דאיתא בחולין (דף פד.) אמר רבי אלעזר בן עזריה מי שיש לו מנה יקח לפסו ליטרא ירק, עשרה יקח לפסו ליטרא דגים, חמשים מנה יקח לפסו ליטרא בשר, וכל זה דוקא מערב שבת לערב שבת, ואמר רב צריכין אנחנו לחוש לדברי זקן להסתפק במזונות קלים, ואמר רבי יוחנן: רב ממשפחת בריאים הוה, אבל כגון אנו, מי שיש לו פרוטה בתוך כיסו ירצנה לחנוני ולא יסגף עצמו בעינוי יעויין שם. נמצא רב דעתו להתנהג האדם בסיגוף הרבה, על כן אם שמואל לבדו היה אומר זה היינו אומרים להיותו רופא הפליג בדברים אלו כדי להחריד לבבות בני אדם שיהיו נשמרים לנפשותם, ולכך הפריז לומר מקילין לו מזונותיו מן השמים, אך החידוש הוא דרב נמי קאמר דבר זה עם שמואל, ולפי זה מוכח דלא נאמרו דברים אלו על דרך ההפלגה.
רְבִיעִי דְּהוּא אַרְבָּעָה בַּחֹדֶשׁ. נמצא רביעי דשבוע צריך שיהיה בארבע מיני עתים, שהם ארבעה לחודש, ו'יד' לחודש, ו'כד' לחודש, וגם צריך שיהיה שלשה ימים אחריו ולא יותר. וצירוף כל חלוקות אלו הם מספר 'מה' כמנין 'אָדָם' [קכט:] שהם ארבעה ו'יד' ו'כד' ושלשה. ובזה יובן בס"ד רמז הכתוב (בראשית ט, ו) שֹׁפֵךְ דַּם הָאָדָם בָּאָדָם דָּמוֹ יִשָּׁפֵךְ, רצונו לומר שֹׁפֵךְ דַּם הָאָדָם הוא דם דהקזה, אם יהיה בָּאָדָם רצונו לומר ימים הנזכרים הרמוזים במספר אדם, הרי זה ראוי דָּמוֹ של מקיז יִשָּׁפֵךְ משום דעביד סכנה.
כָּל הָאָמוּר בְּפָרָשַׁת תּוֹכֵחָה, עוֹשִׂין לְחַיָּה בְּשַׁבָּת. נראה לי בס"ד בזה רמז הכתוב (ישעיהו כו, ט) כַּאֲשֶׁר מִשְׁפָּטֶיךָ לָאָרֶץ צֶדֶק לָמְדוּ יֹשְׁבֵי תֵבֵל, מִשְׁפָּטֶיךָ הם תוכחות, אלו למדו מזה צֶדֶק שהם הלכות שקוראים 'צֶדֶק'. ומה שאמר מִכָּאן שֶׁמְּיַלְּדִין אֶת הַוָּלָד בְּשַׁבָּת נראה לי בס"ד דמפיק לה מן יתורא דביום, דהוה ליה למימר 'בְּהֻלֶּדֶת אוֹתָךְ' ואמר 'בְּיוֹם' לומר על שבת שהוא יום יחידי שאין לו זוג ביומי השבוע.

Daf 130a

עִיר אַחַת הָיְתָה בְּאֶרֶץ יִשְׂרָאֵל, שֶׁהָיוּ עוֹשִׂים כְּרַבִּי אֱלִיעֶזֶר, וְהָיוּ מֵתִים בִּזְמַנָּם. נראה בס"ד הטעם דאמרו רבותינו ז"ל במדרש (באוצר המדרשים עמוד רכב) שבת שקולה כנגד כל התורה, ומילה נמי שקולה כנגד כל התורה, ולא ידענו מי גדולה, אך ממה שראינו שמילה בזמנה דוחה שבת נמצא מילה גדולה משבת, משל לאשתו של מלך ואשתו של המשנה שהיו מהלכין בעגלות ביחד ולא היו יודעין מי זאת הגדולה, כיון שבאו לגשר נדחית עגלה של אשת המשנה, וידעו בבירור אשר ראשונה היא אשתו של מלך עד כאן, ולכן אותם שֶׁהָיוּ עוֹשִׂים כְּרַבִּי אֱלִיעֶזֶר להביא כלי המילה מגולין שנודע בזה מילה בזמנה דוחה שבת, בזכות זה הָיוּ מֵתִים בִּזְמַנָּם, והואיל ואמר במילה בְּדָמַיִךְ חֲיִי לכך הועיל זכות זה לענין החיים שלהם. ועוד נראה לי בס"ד הטעם, דידוע מה שכתב רבינו האר"י ז"ל (בשער טעמי המצות) בסוד המילה שיש ע"ח אורות חסדים בענין שלשה הויו"ת, אך השמונה אורות הם מכוסים והשבעים הם מגולים, ואלו השבעים המגולים נמשכים על ידי המילה, ונרמזו באותיות 'מל' ד מ י ל ה שהוא מספר ע', וזה סוד (בראשית כא, ח) בְּיוֹם הִגָּמֵל אֶת יִצְחָק, ודרשו רבותינו ז"ל 'הִגָּ' 'מֵל', שחילוק אותיות 'הג' שהם ח' אורות המכוסים מן אותיות 'מל' שהם שבעים אורות מגולים עיין שם. ואמרתי בס"ד לכך כלי המילה נקרא אזמל שהוא 'אז' 'מל', אז הוא ח' אורות המכוסים, ו'מל' ע' אורות המגולים, נמצא באזמל שהוא כלי המילה נרמזו בו אורות המכוסים ואורות המגולים, ולהכי סבירא ליה לרבי אליעזר שיביא הכלי שהוא האזמל מגולה משום חיבוב מצוה מפני שבו נרמזו אורות המגולים גם כן. וידוע קצבת חיי אדם הם שבעים וזו מיתה בזמנה, ולכן בזכות חבוב מצוה שהיו עושין כרבי אליעזר, להביא האזמל שבו רמוז שבעים אורות המגולים היו מתים בזמנם שהוא שבעים שנה.
כָּל מִצְוָה שֶׁקִּבְּלוּ עֲלֵיהֶם יִשְׂרָאֵל עֲלֵיהֶם בְּשִׂמְחָה כְּגוֹן מִילָה. נראה לי בס"ד כי המילה היא באות ברית קודש שבו יש רמז לאותיות 'וה' כי הַגִיד עצמו הוא דוגמת וא"ו, והעטרה שבו היא אות ה"א כמו שכתב רבינו האר"י ז"ל. נמצא באות ברית קודש ששם עושין מצות המילה יש רמז לאותיות 'וה' שהם לשון שמחה כמו שאמרו רבותינו ז"ל (איכה רבתי א, לב) בין וי לוה ניצול רבן יוחנן בן זכאי. נמצא מצות המילה קבלו עליהם לעשותה במקום המורה על השמחה, לכך עושין אותה בשמחה.
רָבָא אָמַר: שֶׁלֹּא יִישָׁן בָּהֶם. יש להקשות בשלמא אזהרה של הֲפָחָה קשה לעמוד בה, שאין זה בידו, כי אולי יבא לו הפחה בעל כרחו, אך שֵׁינָה בידו היא ואינה קשה כל כך, כי מי זה גוברת השינה עליו ביום והתפילין לובש ביום? ונראה לי בס"ד לא שֵׁינָה ממש בלבד, אלא אבזריה דשינה גם כן, שהוא הסח הדעת דהוא חשוב כמו שינה, וזה דבר קשה הוא.
שֶׁפַּעַם אַחַת גָּזְרָה מַלְכוּת רוֹמִי שְׁמָד עַל יִשְׂרָאֵל, שֶׁכָּל הַמַּנִּיחַ תְּפִלִּין עַל רֹאשׁוֹ, יִקְּרוּ אֶת מוֹחוֹ. מן פשט המאמר נראה דלא גזרו אלא על של ראש ולא על תפילין של יד, וצריך טעם לזה? ונראה לי בס"ד כי בתפילין של ראש כתיב (דברים כח, י) וְרָאוּ כָּל עַמֵּי הָאָרֶץ כִּי שֵׁם הֳ' נִקְרָא עָלֶיךָ וְיָרְאוּ מִמֶּךָּ, ותניא אמר רבי אליעזר, אלו תפילין שבראש. לכך הקליפה צרה עיניה יותר בתפילין של ראש שהוא המטיל מורא על אומות העולם. או יובן בס"ד על פי מה שנאמר בגמרא (חגיגה ה:) דהראה אותו המין לרבי יהושע בן חנניה קמי קיסר, עַמָּא דְּאַהַדְרִינְהוּ מָרִיהּ לְאַפֵּיהּ מִינֵיהּ, והראה לו רבי יהושע בן חנניה עוד ידו נטויה עלינו! ולכן לא גזרו על שם יד דְעוֹד יָדוֹ נְטוּיָה עָלֵינוּ, אבל על של ראש בחושבם דהדר מרייהו אפי מנייהו, לכן אומרים 'לא יאות לכם להתקשט במצוה של הראש' וכיון דלא גזרו על של יד לכך אֲחָזָן בְּיָדוֹ כדי שיחשוב ההגמון שהוא תפילין של יד, וכיון דאמר לו מַה זֶה בְּיָדְךָ, שרצה לעיין ולראותו אם הוא של יד או של ראש, השיב לו כַּנְפֵי יוֹנָה שסמך על הנס. ונראה לי דיפה כיון לקראו כַּנְפֵי יוֹנָה, דידוע שהארבעה בתים עם הארבע פרשיות שבתוכם רומזים לבחינת י"ה דשם הוי"ה, וראש וסוף י וֹנָ ה שהם דוגמת כְּנָפַיִם הם אותיות י"ה. ונראה לי בס"ד דבזה הנס נעשה לו שתי הצלות, כי אם לא היה הנס היה מתחייב בשתים, א' על שעבר על גזרת מלכות שלבש תפילין, וא' על ששחק בזה הקסדור שאמר לו שהם כַּנְפֵי יוֹנָה, והיינו שהגין עליו שם י"ה שהוא שני אותיות שהם חו"ב [חכמה ובינה] שהם סוד התפילין הבתים והפרשיות ובזה ניצול שני הצלות, ולזה אמר כַּנְפֵי יוֹנָה ולא אמר כְּנַף יוֹנָה.

Daf 130b



Daf 131a



Daf 131b



Daf 132a



Daf 132b



Daf 133a



Daf 133b

הִתְנָאֶה לְפָנָיו בְּמִצְווֹת. נראה לי בס"ד אומרו לְפָנָיו, כי העיקר הוא כח המחשבה שתהיה נכונה וטובה, וזה הכח הוא אינו גלוי אלא רק לפניו יתברך, ונמצא נעשה במצוה ב' פעמים כֹּחַ [28] שהם כח המחשבה וכח המעשה, שהם מספר נ"ו [56] כמנין נָאֶה. ולזה אמר הִתְנָאֶה לְפָנָיו בְּמִצְווֹת אמר לשון הִתְנָאֶה. וידוע כי הגבורות הם 'פך' דמנצ פ"ך שמתחלקים לחמשה כל חלק הוא נ"ו, ולכן אמר רבינו האר"י ז"ל כל 'נו ' שבסוף תיבה רומזות לגבורה. ובזה ניחא כי במתוק שיהיה על ידי המצוה בשלימות ב' פעמים כֹּחַ [28] אז יהיה מן אותיות 'נו' [56] אותיות נָאֶה [56]. או יובן בס"ד לפניו רמז לאותיות שקודם שם הוי"ה ואותיות שאחר שם הוי"ה שעולים ס"א [טדהד כוזו = 61] כמנין נָוֶה [61] שהוא גם כן לשון נוי שינוה במצות, גם הוא לשון דירה כי על ידי שיהיה נוה במצות אז יהיה נוה שתשרה בו שכינה.
עֲשֵׂה לְפָנָיו סֻכָּה נָאָה, וְלוּלָב נָאֶה, וְשׁוֹפָר נָאֶה. יש להקשות הוה ליה להקדים שׁוֹפָר שהוא בראש תשרי וְסֻכָּה וְלוּלָב בט"ו לחודש? ועוד הוה ליה להקדים הַצִיצִית תחלה שהוא בכל יום? ונראה לי בס"ד לא זו אף זו קתני, לא מבעיא סוכה דשייכה בכל השבעה ימים ושבעה לילות דאית בה פרסום טפי אלא אפילו לולב דאינו אלא פעם אחת ביום דלית ביה פרסום כסוכה גם כן יזהר להתנאות בו. ולאו מבעיא לולב דעל כל פנים ישנו בשבעה ימים אלא אפילו שופר דאינו אלא בשני ימים גם כן צריך להתנאות בו ולאו מבעיא כל הני דאתי מזמן לזמן ולכך חביבין הן טפי דהא מברכין שהחיינו בהם, אלא אפילו ציצית דנוהג בכל יום דאין האדם רואה המצוה חידוש בעיניו אלא רגיל בו כמו מלבושיו נמי יתנאה בו, ולא מבעיא ציצית שהנוי שלו יתכבד בו האדם עצמו שהוא לובש אותו, אלא אפילו ספר תורה שמונח בביתו ואין רואין אותו, או שמוסרו לציבור ואינו מגיע כבוד הנוי לעושהו כל כך גם כן ישתדל לעשותו נאה.
בְּקוּלְמוֹס נָאֶה. אין הכונה על גוף הקולמוס, אלא על האותיות הנכתבים בְּקוּלְמוֹס בצורתם ומידתם והשוואתם זה עם זה, וכן הוא לשון העולם מי שיש לו כתיבה משובחת אומרים קולמוסו נאה.
שָׁבְקִי לְכוּ חֲדָא. יש להקשות וכי אותם הרופאים לא היו יודעים כי אם שני דברים אלו במלאכת הרפואה? ונראה לי בס"ד רצונו לומר שָׁבְקִי חֲדָא מן השתים שהייתי יודע, שיש לי עוד אחת ולא גליתיה. אי נמי נראה לי הם היו מצטערים על אותו דבר יותר, מפני שהוא מצוי הרבה וצריכין לו כמה וכמה בכל יום ודמי רפואתו בזול ובזה היה להם הרווחה גדולה, וכיון שגילה הפסידו ו וְאָמַר לְהוּ שָׁבְקִי חֲדָא שהיא גם כן מצויה ושכיחה הרבה ורפואתה בזול, וזהו שָׁבְקִי חֲדָא שהיא מדברים המצויים ויש ממנה הרווחה גדולה. והא דגילה אחת וכיסה אחת, הוא גילה שלא במתכוין את הראשנה שבא לידו בדרשה דרך אגב, וכיון שראה שנצטערו על כך הרבה נתן להם דיבור שלא האחרת אף על פי שימצא לה מקום בדרשה.

Daf 134a

הַאי יְנוּקָא דְּלָא מָיִיץ, מֵיקַר הוּא דְּקַר פּוּמֵיהּ. נראה לי בס"ד רמזו חכמינו ז"ל דברי תורה ומוסר בדברי רפואות אלו, הַאי יְנוּקָא תלמיד דבי רב, דְּלָא מָיִיץ שאינו רואה סימן יפה בלימודו, אלא לומד ושוכח ואין מתקיים תלמודו בידו, הסיבה מֵיקַר דְּקַר פּוּמֵיהּ שאינו לומד בפיו בחשק והתלהבות. מַאי תַּקַּנְתֵּיהּ? לֵיתִי כַּסָּא גוּמְרֵי כי דברי חכמים נמשלו לגחלים, כמו שאמרו וכל דבריהם כגחלי אש, וזה צריך שישמע מרבו דברים כגחלי אש המטלים אימה עליו, וכמו שאמר רבינו הקדוש לרבי שמעון בנו זרוק מרה בתלמידים כדי שילמד בחשק וחמימות ואז תלמודו מתקיים בידו, וכן אמרו רבותינו ז"ל (לעיל דף למ"ד) כל כל תלמיד שיושב לפני רבו ואין שפתותיו נוטפות מר מחמת אימה, תִכָּוֶינָה.
הַאי יְנוּקָא דְּקָטִין, לֵיתוּ לְשִׁלְיָתָא דְּאִימֵיהּ. נראה לי בס"ד כמו שהולד נוצר מחלק האיש ומחלק האשה כן השליה נוצרה משניהם, ולכן נקראת שליה 'של י"ה', כי היו"ד חלק האיש והא' חלק האשה, ולכן ראשה אחד רחב כנגד כח האיש, ואחד קצר כנגד כח האשה, דהא היו"ד שבאיש הוא כפלים על ה"א של אשה, ולכן עושין פועל דמיוני בשליה שנוצרה מן האב ומן האם בעבור הולד שנוצר גם כן משניהם, ויועיל לו פועל דמיוני הזה דהא גם בתיקון המצות אנו עושין פועל דמיוני בענין שופר ולולב וכיוצא, אשר נעשה בזה תועלת ברוחניות למעלה.

Daf 134b



Daf 135a



Daf 135b



Daf 136a



Daf 136b



Daf 137a



Daf 137b

שֶׁאִלְמָלֵא דַּם בְּרִית, חֻקּוֹת שָׁמַיִם וָאָרֶץ לֹא נִתְקַיְּמוּ. הא דתלה קיום שָׁמַיִם וָאָרֶץ בַּדָּם נראה לי בס"ד, דידוע שהשמים והארץ נבראו בכ"ב אותיות התורה, ולזה אמר (ישעיהו מד, ז) וּמִי כָמוֹנִי יִקְרָא וְיַגִּידֶהָ וְיַעְרְכֶהָ לִי מִשּׂוּמִי עַם עוֹלָם וְאֹתִיּוֹת וַאֲשֶׁר תָּבֹאנָה יַגִּידוּ לָמוֹ, ולכן אמרו רבותינו ז"ל (ילקוט שמעוני פרשת כי-תשא רמז שפט) יודע היה בצלאל לצרף אותיות שבהם נבראו שמים וארץ, אך השמים להיותם עליונים נבראו בכ"ב אתוון רברבין, והארץ נבראת בכ"ב אתוון בינונים, ולזה אמר (בראשית א, א) בְּרֵאשִׁית בָּרָא אֱלֹקִים אֵת הַשָּׁמַיִם וְאֵת הָאָרֶץ שכתב 'אֵת' בכל אחת, שהשמים נבראו באותיות בפני עצמו, והארץ באותיות בפני עצמה. אי נמי השמים נבראו בסדר אבג"ד שהוא רחמים, והארץ בסדר תשר"ק שהוא דין, וכן שפע הנפש שהיא תתייחס לשמים ישתלשל בכ"ב אותיות, ושפע הגוף שמתייחס לארץ גם כן ישתלשל בכ"ב אותיות כי האותיות הם צינורות השפע, לכן ליל שבת קורין פסוקים אֵשֶׁת חַיִל וכו' שיש שם כ"ב אותיות, שהם צינורות עליונים אשר הם פתוחים ומריקים שפע וברכה מהבריכה העליונה מראש כל הכתרים כנודע. וכן נמי העונש גם כן יהיה על ידי כ"ב אותיות, לכך מתוודין הודוי בכ"ב אותיות. ובזה פרשתי בס"ד רמז מאמר התנא (אבות ג, טו) וּבְטוּב הָעוֹלָם נִדּוֹן, רצונו לומר בתוך אותיות טוב שהוא מלוי שלהם כזה ט י"ת ו א"ו בי" ת יש 'אותיות' רצונו לומר באותיות שהם נרמזים בתוך 'טוּב' הָעוֹלָם נִדּוֹן. ובזה יובן בס"ד רמז הכתוב בישעיה (מה, יא) כֹּה אָמַר הֳ' קְדוֹשׁ יִשְׂרָאֵל וְיֹצְרוֹ הָאֹתִיּוֹת שְׁאָלוּנִי עַל בָּנַי וְעַל פֹּעַל יָדַי תְּצַוֻּנִי, והיינו כי הכל נעשה על ידי הָאֹתִיּוֹת והמה רמוזים בתוך 'טוב'.נמצא בריאת שמים היתה על ידי כ"ב אתוון רברבין, ובריאת ארץ על ידי כ"ב אתוון בינונים או זעירין. אי נמי זו בסדר אבג"ד וזו בסדר תשר"ק, ואיך שיהיה הנה הם שתי בחינות 'כב' ושני פעמים 'כב' הם 'מד' [44], ולכן תלה קיום שלהם בדם ברית, כי 'דַּם' [44] הוא מספר ב' פעמים 'כב'. ואף על פי שאין דם ברית אלא בזכר עם כל זה עשה הקב"ה גם בנקבה דם בתולים שהוא פתח של מצות פריה ורביה, שאין האשה ראויה לוליד אלא עד שתטיף דם בתוליה. ונמצא דַּם בְּרִית ניטף מן הזכר ביום שמיני ללידתו, וְדַּם בְּתוּלִים נוטף מן הנקבה בחופתה במצוה ראשונה, ולכן כמו שתיקנו ברכה על דם ברית כן תקנו ברכה על דם בתולים כנזכר בשולחן ערוך (אבן העזר סי' סב), וזה נוסחה בָּרוּךְ אַתָּה ה', אֱלֹהֵינוּ מֶלֶךְ הָעוֹלָם, אֲשֶׁר צָג אֱגוֹז בְּגַן עֵדֶן שׁוֹשַׁנַּת הָעֲמָקִים בַּל יִמְשֹׁל עוֹד זָר בְּמַעְיָן חָתוּם, עַל כֵּן אַיֶּלֶת אֲהָבִים שָׁמְרָה בְּטָהֳרָה וְחֹק לֹא הֵפֵרָה, בָּרוּךְ הַבּוֹחֵר בְּזַרְעוֹ שֶׁל אַבְרָהָם. ויש אומרים שאין מברכים אותה בלא כוס עיין שם. וגם לדעת החולקין צריך לברך אותה אלא שמברכין בלא שם ומלכות, וראה כמה חביבין דם בתולים דארבותינו ז"ל טעם שדם עופות צריך לכסות בברכה, לפי שהעופות כיסו דם בתולים שנשר מרבקה אמנו עליה השלום, ונשאר שמור תחת צילם, עד שבא יצחק אבינו וראה אותו ובירך עליו.

Daf 138a



Daf 138b

"הַפְלָאָה", זוֹ תּוֹרָה. נראה לי בס"ד רמז קרא לשכחה בתיבת וְהִפְלָא (דברים כח, נט), כי שכחה חֹשֶׁךְ, שהוא אותיות שָׁכַח, וזכירה אוֹר (משלי ו, כג) כִּי נֵר מִצְוָה וְתוֹרָה אוֹר, ולכן רמז השכחה בתיבת וְהִפְלָא שהיא בהפוך אתוון אפלה שהוא חֹשֶׁךְ, גם עוד אפלה הוא א"ף ל"ה על פי מה שכתב נח"ק ז"ל בשם חכמינו ז"ל דבתחלה היה אות א' במלואו א"ף, וראה הקב"ה שאין העולם מתקיים בא"ף לכך הטיל בו למ"ד ונעשה אל"ף. ובזה פירש הרב מהרש"מ ז"ל (תהלים צג, א) אף תיכון תבל בל תמוט, מלשון בריח התיכון שנעשה בו אות למ"ד באמצע, לכן תבל בל תמוט. וזה הלמ"ד שבא בתוך אף ובטל אותו היה זה בזכות לימוד התורה הרמוז באות למ"ד כנודע, לכן השכחה שבאה מן אפלה תסלק הלימוד הרמוז באות למ"ד ואז ממילא יסתלק הלמ"ד מן מילוי אל"ף וישאר אף, וזה נרמז באותיות אפלה של והפלא שהם אותיות א"ף ל"ה:
"דְּבַר ה'" זוֹ הֲלָכָה. פירוש דרשות אלו שייכי להדדי והא תלייא בהא, כיון דליכא דְּבַר הֳ' זוֹ הֲלָכָה נתאחר הקץ של המשיח ונדחה לפי שעה, דכתיב (הושע ח, י) גַּם כִּי יִתְנוּ בַגּוֹיִם עַתָּה אֲקַבְּצֵם, יִתְנוּ לשון מתניתין זוֹ הֲלָכָה, וכיון דנתאחר הקץ נדחה רוח הנבואה, כי בזמן הגאולה כתיב (יואל ג, א) וְנִבְּאוּ בְּנֵיכֶם וּבְנוֹתֵיכֶם, וכתיב (ירמיהו לא, לד) כוּלָּם יֵדְעוּ אוֹתִי. והא דאמר זוֹ הֲלָכָה ולא אמר זוֹ תּוֹרָה? דְּ'הֲלָכָה' אותיות 'הַכַּלָּה' דתורה שבעל פה ה"ס [הוא סוד] כַּלָּה שהיא המלכות שהיא בסוד דבור ונקראת דְּבַר הֳ'. ומה שאמר זֶה הַקֵּץ נראה לי בס"ד, דכתיב בדניאל (י, א) וּבִין אֶת הַדָּבָר, בענין הקץ הרי קראו 'דבר' גם יש לומר דָּבָר [206] עם הכולל זֶה הַקֵּץ [207].
עֲתִידָה אִשָּׁה שֶׁתִּטֹּל כִּכָּר שֶׁל תְּרוּמָה. קשא למה ייחסו זה לאשה והוה ליה למימר 'עָתִיד אָדָם'? ונראה לי בס"ד מפני שענין טומאה יסובב מן האשה טפי, שיש לה וסת נידות והיא מצויה בבית ושכיח תמיד שתטמא את האוכלין, לכך היא עצמה תיטפל בשאלה דטומאת ככר, אך האיש על הרוב טהור הוא תמיד ולא יסובב טומאה ממנו.

Daf 139a

שֶׁלֹּא יִמְצְאוּ הֲלָכָה בְּרוּרָה וּמִשְׁנָה בְּרוּרָה בְּמָקוֹם אֶחָד. נראה לי בס"ד גם זו לטובה כדי שיהיו יגיעין יותר ויגן עליהם זכות בירור ההלכות והמשניות. ועוד כדי שיעשו חומרות לאסור מספק ותהיה זאת סניגוריא עליהם. הֲלָכָה זה טעם המשניות, וּמִשְׁנָה בְּרוּרָה זו הגרסא ונסחה, דאם יפול מחלוקת יהיה רבתא לפריה ורביה. ונראה לי לפי דרשה זו לכך נקיט קרא לשון הַפְלָאָה בתיבת וְהִפְלָא שהוא לשון הפרשה והבדלה, כמו (שמות ט, ד) וְהִפְלָה הֳ' בֵּין מִקְנֵה יִשְׂרָאֵל וּבֵין מִקְנֵה מִצְרָיִם, וכן מחלוקת בהלכות הוא ענין הפרשה והבדלה כסברת החולקין.
אִם רָאִיתָ דּוֹר שֶׁצָּרוֹת רַבּוֹת בָּאוֹת עָלָיו, צֵא וּבְדֹק בְּדַיָּנֵי יִשְׂרָאֵל. יש להקשות הוה ליה למימר צֵא וּרְאֵה? ונראה לי בס"ד לשון 'רְאִיָּה' יפול על עול גלוי שאי אפשר ללמד בו זכות, אך לשון 'בְּדִיקָה' מורה על עול נעלם ונסתר שאדם יכול להחליט עליו שהוא עול בהשקפה הראשונה, אלא צריך לזה בדיקה שכליית לידע אם עשו עול במזיד, או אם יש ללמד זכות עליהם שהם שוגגים מצד קוצר שכלם, ומצד מרמות בעלי דינים שהם חריפים, או מצדדים אחרים, ולזה צריך לעשות בדיקה שכליית לשקול העניינים בדעת בהשערת השכל, או שתעשה נסיון בטענה ותביעה צוריית עם אדם אחד ותבא לפניהם ובזה יתברר לך הנהגתם איך היא, ואם הם מקבלי שוחד ממון או שוחד דברים כל זה יתברר לך על ידי בדיקה. והא דאמר אִם רָאִיתָ דּוֹר צָּרוֹת רַבּוֹת ולא אמר צָּרוֹת סתם? נראה לי בס"ד דדרכו יתברך להביא העושים את הקל תחלה, וכמו שאמרו רבותינו ז"ל בצרעת של בתים ובגדים וגופים, וכן אמרו בענין השביעית, ולזה אמר אם תראה צָּרוֹת רַבּוֹת באות עליו שאין בהם קלות כמנהג אלא באות רַבּוֹת מתחלתם אז צֵא וּבְדֹק בְּדַיָּנֵי יִשְׂרָאֵל, כי קרוב הדבר שבאים צרות בעבור חטא זה של הדיינים, מדה כנגד מדה הם שינו השיטה שֶׁבְּמָקוֹם הַמִּשְׁפָּט שָׁמָּה הָרֶשַׁע (קהלת ג, טז), לכך גם הקב"ה שינה את המדה הנהוגה להביא הקל תחלה. ומה שאמר מֵבִיא הַקָּדוֹשׁ בָּרוּךְ הוּא עֲלֵיהֶם שָׁלֹשׁ פֻּרְעָנִיּוֹת, כְּנֶגֶד שָׁלֹשׁ עֲבֵרוֹת שֶׁבְּיָדָם, נראה לי שְׁ לֹשָׁה עֲ בֵרוֹת בְּ יָדָם שלשה עבירות בידם ראשי תיבות שֶׁבַע, ושלשה פורעניות גם כן ראשי תיבות 'שֶׁבַע' שהוא שָׂ דֶה תֵ חָרֵשׁ עִ יִּין תִּהְיֶה בָמוֹת יָעַר, ואלו שלש פרעניות יהיו במקמות ראשי תיבות שלהם צִיָּה שהם צ יון י רושלים ה ר הבית, ובזה יובן (ויקרא כו, כז) וְיִסַּרְתִּי אֶתְכֶם אַף אָנִי שֶׁבַע עַל חַטֹּאתֵיכֶם 'שֶׁבַע' ראשי תיבות הנזכר.
אֵין הַקָּדוֹשׁ בָּרוּךְ הוּא מַשְׁרֶה שְׁכִינָתוֹ עַל יִשְׂרָאֵל, עַד שֶׁיִּכְלוּ שׁוֹפְטִים וְשׁוֹטְרִים רָעִים מִיִּשְׂרָאֵל. נראה לי בס"ד הטעם כי הדן דין אמת מתקן שם 'אדני' שהוא אותיות 'דינא' והוא בסוד השכינה בסוד 'דינא דמלכותא דינא' ולכן שופטים ושוטרים הרעים הם פוגמים בשם זה שהוא סוד השכינה, לכן אין הקב"ה משרה שכינתו שהיא בסוד שם אדני על ישראל בשלימות אלא עד שיכלו. והא דקרי ליה סִיג וּבְּדִיל כמו שנאמר (ישעיהו א, כה) וְאֶצְרֹף כַּבֹּר סִיגָיִךְ וְאָסִירָה כָּל בְּדִילָיִךְ, נראה לי בס"ד כי חכמה מספר ע"ג, והשופטים הרעים משתמשין בחכמה להרע כמו שנאמר (ירמיהו ד, כב) חֲכָמִים הֵמָּה לְהָרַע, ולכן נמצא מהפכים מספר חָכְמָה [73] למספר סִיג [73] שהוא מספר ע"ג, וכן חכמים הטובים יונקים משם הוי"ה דמילוי יודי"ן אשר מילואו מספר מ"ו [י ו"ד ה" י ו י"ו ה" י =46], אך הרעים מהפכים מספר מ"ו למספר בְּדִיל [73] כי החשבון שוה.
אָמַר עוּלָא: אֵין יְרוּשָׁלַיִם נִפְדֵּית, אֶלָּא בִּצְדָקָה שֶׁנֶּאֱמַר: (ישעיהו א, כז) "צִיּוֹן בְּמִשְׁפָּט תִּפָּדֶה וְשָׁבֶיהָ בִּצְדָקָה". כאן יש קושיא ידועה הוא קאמר בִּצְדָקָה וקרא אמר בְּמִשְׁפָּט? ונראה לי בס"ד דעולא קאי על פדיונה העתיד שהוא אחר חרבן בית שני, אך היא כבר נפדית אחר חרבן בית ראשון, וישעיה שהיה קודם חרבן בית ראשון אמר צִיּוֹן בְּמִשְׁפָּט תִּפָּדֶה בפעם ראשונה, אך וְשָׁבֶיהָ אחר זה ישוב לה הפדיון בשביל צְדָקָה, כי כיון שאמר ישוב לה הפדיון פעם שנית מוכרח שתחרב וישוב לה הפדיון עוד הפעם בשביל צְדָקָה. אי נמי קיימא לן דתרין דרגין אינון ירושלים לאה, וציון רחל, וכיון דהכתוב אמר צִיּוֹן בְּמִשְׁפָּט תִּפָּדֶה ולא זכר ירושלים, שמע מינה ירושלים בִּצְדָקָה.
אִי בָּטְלֵי יְהִירֵי, בָּטְלֵי אַמְגּוּשֵׁי. נראה לי בס"ד הטעם דכל המתגאה כאלו עובד עבודה זרה (שבת קה:), נמצא על ידי גאוה מוספין כח בקליפת המינין המושכין האדם לעבודה זרה, ולכך אִי בָּטְלֵי יְהִירֵי בָּטְלֵי אַמְגּוּשֵׁי שהם המינין. ולפירוש רש"י ז"ל שפירש בסנהדרין צ"ח אַמְגּוּשֵׁי 'מְכַשֵּׁף' וכן הוא במחלוקת רב ושמואל לעיל, נראה לי הטעם דאמרו רבותינו ז"ל למה נקרא שמם כשפים שמכחישים בפמלייא של מעלה וכן עון הגאוה, לכן אִי בָּטְלֵי יְהִירֵי בָּטְלֵי אַמְגּוּשֵׁי. או יובן בס"ד על פי מה שכתבתי בספר קהילת יעקב ז"ל כח החסד מבטל הכשפים, לכן חלון זיהרא שה"ס [שהוא סוד] החסד מבטל כח הכשפים ושבט יהודה דיונק מחלון זה מבטל כשפים (ועיין זוהר תרומה קמב) וזה שאמרו רבותינו ז"ל (סנהדרין סז:) שאני רבי חנינא דנפיש זכותיה, שעל ידי רבוי זכיותיו הגביר עליו כח החסד שהמצות הם מימין ועל ידי כח החסד דידיה ביטל הכשפים עד כאן לשונו עיין שם. וידוע מה שכתב מהרח"ו [מורנו הרב רבי חיים ויטאל] ז"ל שהגאוה נמשכת מיסוד האש, ולכן על ידי הגאוה מגבירים כח הגבורה בעולם, ולזה אמר כל המתגאה מביא חרון אף, אבל העניו הוא מצד החסד מגביר החסד בעולם, לכן משה רבינו ע"ה שהיה כולו מצד החסדים כמו שנאמר (שמות ב, ב) וַתֵּרֶא אֹתוֹ כִּי טוֹב הוּא, היה עניו מאד, וכן אברהם אבינו ע"ה שהיה בחסד היה עניו מאד, וזה שאמר אִי בָּטְלֵי יְהִירֵי שאז גובר החסד בעולם אז בָּטְלֵי אַמְגּוּשֵׁי המכשפים, כי בתגבורת החסד יתבטל הכשפים.
"שָׁבַר ה' מַטֵּה רְשָׁעִים", אֵלּוּ הַדַּיָּנִים, שֶׁנַּעֲשׂוּ מַקֵּל לְחַזָּנֵיהֶם. נראה לי בס"ד הטעם דנקיט בהו לשון מַקֵּל, דאיתא בזוהר הקדוש פרשת משפטים שהדיינים הם כנגד שלשה אבות העולם עיין שם. ומאחר דהדיינים נמשלו לשלשה אבות וצריכים לאחוז מעשה אבות שהוא האמת והיושר, ולכן אלו הרעים שלא אחזו מעשה אבות לא לקחו מהאבות אלא אותיות 'מַקֵּל' שהם סוף שמות אברה ם יצח ק ישרא ל, שלקחו אותיות אלו להרע בהם להיות מַקֵּל לְחַזָּנֵיהֶם, אך הכתוב עצמו כינה אותם בשם 'מַטֵּה ' דכתיב מַטֵּה רְשָׁעִים, והיינו כי זה הדיין שהוא דן את בעלי דינים הבאים לפניו כדי להטיב לשמשים וסופרים שלו, הנה מתהפך אצלו מספר דָּן [54] למספר מַטֵּה [54], וכינה שמשים שלהם בשם 'רְשָׁעִים' כי הם בעצמם רעים אך כוחם מן השופט הרמוז באות ש', ואם תניח ש' בתוך רָעִים יהיה צירוף רְשָׁעִים :
"כִּי כַפֵּיכֶם נְגֹאֲלוּ בַדָּם", אֵלּוּ הַדַּיָּנִים. נראה לי בס"ד כי על דין האמת קיימים שמים וארץ, וידוע כי שמים וארץ נבראו ב'כב' [22] אותיות התורה וכתבתי לעיל שהם ב' בחינות אבג"ד ותשר"ק, וב' פעמים כ"ב מ"ד [44], ואלו הדנין שקר מהפכים 'מד' ל'דם'. והא דנקיט דַּיָּנִים תחלה אף על גב דעורכי הדיינים הם מקלקלים תחלה? נראה לי דאם לא היו הדיינים רעים לא היה מועיל שִׂפְתֵי שָׁקֶר ולשון עולה של עורכי הדיינים ובעלי דינים, על דרך שאמרו (גיטין מה.) לאו עכברא גנב אלא חורא גנב.
מִיּוֹם שֶׁפֵּרַשׁ יוֹסֵף מֵאֶחָיו, לֹא טָעַם טַעַם יַיִן. נראה לי בס"ד יַיִן ניתן לְמָרֵי נָפֶשׁ, ומאחר שהיה בצרה שהוא פרוש מאביו וסובל יסורין הרבה בדבר זה, גם בימים שמלך במצרים שקשה עליו פרידתו של אביו, לכך אם היה שותה יין היה נחשב למר נפש, ובאמת לא היה מר נפש כי היה מקבל יסורין אילו בשמחה ומאמין שהם לטובה. אי נמי נִכְנַס יַיִן יָצָא סוֹד (סנהדרין לח.), ולכן מוכרח שלא ישתה יין כלל, כדי שלא ישתכר חס וחלילה באיזה פעם ויגלה הסוד של מכירה שמכרוהו אחיו. אי נמי הוא היה מתפלל כל שעה ושעה על אחיו שלא יהיו נזוקין בעבור עון מכירתו, ולא קבע זמן לתפלה זו אלא כל שעה ושעה מן היום והלילה היה מתפלל, ולכך פירש מן היין לגמרי דשכור אל יתפלל. ובזה ניחא מה דסמיך לזה דרשה (שמות ד, יד) וְרָאֲךָ וְשָׂמַח בְּלִבּוֹ.
בִּשְׂכַר "וְרָאֲךָ וְשָׂמַח בְּלִבּוֹ", זָכָה לְחֹשֶׁן הַמִּשְׁפָּט עַל לִבּוֹ. נראה לי בס"ד במלוי אותיות לֵב [ל מ ״ ד ב י ״ ת ] יש אותיות תָּמִיד, רמז לו ששמחתו היא תמידית ולא באקראי, ולכך זָכָה לְחֹשֶׁן הַמִּשְׁפָּט עַל לִבּוֹ, דכתיב ביה שנאמר (שמות כ״ח:ל׳' ל) וְנָשָׂא אַהֲרֹן אֶת מִשְׁפַּט בְּנֵי יִשְׂרָאֵל עַל לִבּוֹ לִפְנֵי הֳ' תָּמִיד'. ועוד נראה לי בס"ד הלב הוא עשירי לעשרה שליטים שבגוף, שהם מוח וחוטם פה ושני עינים ושני אזנים ושני ידים ולב שהוא אחר הידים, ולכך בִּשְׂכַר וְשָׂמַח בְּלִבּוֹ שהוא עשירי נוסף עשר [10] על 'שָׂמַח' [348] ונעשה 'חֹשֶׁן' [358].

Daf 139b



Daf 140a



Daf 140b



Daf 141a



Daf 141b



Daf 142a



Daf 142b

אָמַר רַב חִסְדָּא: אֲנָא, לָא בַּעֲנִיּוּתִי אַכְלִי יַרְקָא, וְלָא בַּעֲתִירוּתִי אַכְלִי יַרְקָא. הנה מרן רבינו האר"י פירש סוד המאמר על אמיתות בשער טעמי המצות יעויין שם. ואנא עבדא נראה לי בס"ד על דרך הפשט דרב חסדא לא היה חפץ להכניס ירקות שדרכם להתליע לתוך ביתו, מפני שתולעים נמצאים בהם, ובפרט בארצות החמים במדינת בבל ואגפיה, ואף על פי שאפשר בבדיקה, לא היה רוצה לסמוך על בדיקת הנשים והמשרתים, אך ודאי בני ביתו תאבים הרבה לירקות כדרך העולם שמתאוין לאכול ירקות בתוך הסעודה, ואף על פי שאוכלין תבשלין מעדנים אין מושכין ידיהם מירקות. ואם היה אומר להם 'אין אני מכניס הירקות לביתי מחשש תולעים' יאמרו 'הנה אור עינינו אתנו נבדוק ונאכל כמנהג העולם' לכן מה היה עושה להפיס דעתם של בניו ובני ביתו על אשר היה מונע מלהכניס ירקות לביתו, בזמן עניותו תלה הסיבה מִשּׁוּם דְּגָרִיר, ובזמן עושרו היה אומר להם אם אביא ירקות לבית תאכלו הרבה לחם עם הירקות ותמלאו הכרס בלחם ואז לא תאכלו מן הבשר המבושל החשוב הנותן כח באדם אלא רק שיעור מועט, ולכן אני מונע הירקות כדי שתהיו שבעים מתבשילין של בשר וממנו תמלאו הכרס ובזה תוסיפו כח ובריאות בגוף, ולכן על זמן עניותו לא אמר אמינא מִשּׁוּם דְּגָרִיר, כי זה לא צריך למימר שהוא סיבה ידועה להם, כיון דְּגָרִיר והוא עני אין לו יכולת להביא כדי סיפוק, אבל על זמן עשרות אמר אֲמִינָא כי זאת הסיבה אין מרגישים בה מאליהם ואצטריך למימר. גם רצונו לומר אֲמִינָא כלומר אֲמִינָא כך אבל באמת הסיבה העקרית אינה זאת.
לָא תֵּיכְלוּן נַהֲמָא בַּהֲדֵי גַּבְרַיְכוּ. נקיט נַהֲמָא לרבותא אף על פי שהוא עיקר ואינו מותרות וגם אין בו לכלוך ידים כמו תבשיל. אי נמי לכל האכילה של סעודתם קרי לה נַהֲמָא, כמו עֲבַד לְחֶם רַב בדניאל (ה, א) שכל הסעודה נקראת לחם, וכן (שמואל א' כ, כז) מַדּוּעַ לֹא בָא בֶן יִשַׁי אֶל הַלָּחֶם.
נְקוֹט מַרְגָּנִיתָא בְּחָדָא יָדָא. פירש רבינו המאירי ז"ל כלומר אם את אוחזת מרגלית ביד אחת וצרור ביד אחת ובעליך שואל בשתיהם, אחוי ליה המרגלית מיד והצרור לא תראה לו עד שתצטרך להראותו, ומתוך שבאה לו ראיית הצרור דרך כיסף אף הוא יהיה חשוב בעיניו, והוא משל שאף הכעורה שבכעורות אם עומדת בצניעות ומייקרה עצמה אצל בעלה אף היא תהיה חשובה בעיניו ולא תתגנה לו. ויש מפרשים בד"א וזה עיקר עד כאן לשונו והוא נכון ויציב.

Daf 143a



Daf 143b



Daf 144a



Daf 144b



Daf 145a



Daf 145b

מִפְּנֵי מַה תַּלְמִידֵי חֲכָמִים שֶׁבְּבָבֶל מְצֻיָּנִים? לְפִי שֶׁאֵינָן בְּנֵי תוֹרָה. הדבר יפלא איך סלקא דעתך לגנות כל כך בחכמי בבל אשר בזמן רבי יוחנן היו עיקר החכמים בבבל, וחד מינן דסליק להתם הוי כתרי מנייהו (כתובות עה.)? ונראה לי בס"ד דאמרינן בגמרא (בבא מציעא פה.) כל שהוא תלמיד חכם ובנו ובן בנו תלמידי חכמים שוב אין תורה פוסקת מזרעו, כי בדור שלישי נעשה אכסניה של תורה, ואז מדור שלישי ואילך נקראים בְּנֵי תוֹרָה, ואפשר כי בארץ ישראל באותם הימים היו נמצאים הרבה שנקראים בְּנֵי תוֹרָה דהיינו שלשה דורות של אבותם בזה אחר זה כולם היו תלמידי חכמים, אבל בבבל אף על פי שמצויים תלמידי חכמים הרבה הנה אלו שנקראים בני תורה אינם מצויים הרבה. והנה בודאי אלו שנקראים בני תורה שיש להם חזקת אבות בתורה מכמה דורות הם נודעים וניכרים לכל המון העם, ואלו אין צריכים לציין עצמם בבגדים חשובים כי יכירום בלאו הכי וינהגו בהם כבוד תלמידי חכמים, אבל אותם שאין להם חזקת אבות בתורה שאין נקראים בני תורה אין ניכרים לכל המון העם, ולכן הם מציינין עצמם בבגדים חשובים כך הוה סלקא דעתך מעיקרא.
אִם בָּרוּר לְךָ הַדָּבָר כַּאֲחוֹתְךָ, שֶׁהִיא אֲסוּרָה לְךָ, אָמְרֵהוּ!. הקשה הרב תאוה לעינים ז"ל רבים שאלו אדנקט קרא צד איסור דהיינו אחותו, לינקוט צד היתר ולכתוב אֱמֹר לַחָכְמָה 'אִשְׁתִּי' אָתְּ, לומר אִם בָּרוּר לְךָ הַדָּבָר כְּאִשְּׁתְּךָ, שֶׁמֻּתֶּרֶת לְךָ, אָמְרֵהוּ עד כאן לשונו. ויש להוסיף יותר על הקושיא, כיון דאמרינן (שמות רבה לג, ז) אל תקרי מוֹרָשָׁה אלא מֵאֹרָסָה, נמצא התורה בלאו הכי נדמית לאשה והוה ליה למימר 'אִשְׁתִּי אֵשֶׁת'? ועוד קיימא לן כחא דהתירא עדיף, ואם כן עדיף טפי למנקט הדמיון על ההיתר? ונראה לי בס"ד דהיתר של אשתו הוא רק בימי טהרתה וזה אינו ברור אצלו כשמש, כי אם רק על פי דבריה שאומרת טהורה היא שהתורה האמינה אותה, ולכן לא עשה הדמיון על היתר אשתו. ועוד נראה לי בס"ד כי עיקר ההיתר של אשתו בנשאו אותה אינו ברור כשמש, אלא הוא משום דאזלינן בתר רובא וכמה שנאמר בגמרא דחולין (דף יא), מנלן דאזלינן בתר רובא (שמות כא, טו) מִמַכֵּה אָבִיו וְאִמּוֹ מוֹת יוּמָת, ודילמא לאו אביו הוא, וכן כאן דילמא אביו זינה עם אמה של אשתו ונמצאת אסורה לו כי היא אחותו מאביו, או שמא היא לבדה ממזרת ואסורה בקהל, ונמצא היתר נשואין האיש עם האשה הוא משום דאזלינן בתר רובא, אבל איסר אחותו הוא ברור דשניהם יצאו מרחם אחת לעיני הכל, וכן נמי יש ספק בהיתר אשתו שמא זינתה תחתיו והרי היא אסורה עליו.
וְלֵימָא לָן מַר אֵיזֶה מֵהֶם. יש להקשות אמאי בקשו ממנו רק על מקצתם? ונראה לי בס"ד דלא סלקא דעתך שטעו בכולם אלא חשבו שמצא טעות במקצתם אחת או שתים, ולזה אמר לֵימָא מַר אֵיזֶה מֵהֶן שלא ערבו לך.
מַאי: "הָיוּ עָלַי לָטֹרַח"?. נראה לי בס"ד מועדים בחוץ לארץ הם כ"ב, וסימן (שיר השירים א, ד) נָגִילָה וְנִשְׂמְחָה בָּךְ, וקודם אותיות הוי"ה [טדהד=22] יש מספר 'בָּךְ' [22], לזה אמר הָיוּ עָלַי לָטֹרַח רצונו לומר מועדי חו"ל שהם רמוזים באותיות שהם על שמי. ומה שאמר לֵידַע אֵיזוֹ גְּזֵרָה קָשָׁה אָבִיא, רצונו לומר לֵידַע קאי על ישראל שצריך אני לעשות המצאה קודם ביאת הגזרה כדי שידעו מה גְּזֵרָה אָבִיא עליהם, ועל דרך זה פירש רבינו מהר"ם אלשי"ך ז"ל במאמר (רש"י במדבר א, א) מנאן לידע הנותרים.
הֶגְמוֹן, וְקַמְטוֹן, וּבַעַל זְמוֹרָה. נראה לי הֶגְמוֹן גדול מִקַמְטוֹן אך שניהם מכובדים רוכבי סוסים, אבל בַּעֲלֵי זְמוֹרָה הם הולכים רגלי ואוחזים הזמורה בידם להכות בה והן בעלי אגרופין, ואפשר שהם כנגד שלש מדרגות של עוונות, שהם של חשובים ושל בינונים ושל פחותים.
אֵלוּ תַּלְמִידֵי חֲכָמִים שֶׁבְּבָבֶל, שֶׁעוֹשִׂין צִיצִין וּפְרָחִין לַתּוֹרָה. יש להקשות מהיכא מפיק הרמז של בָּבֶל? ונראה לי בס"ד כי שם יעקב נאמר קודם שם ישראל, גם שם יעקב הוא כפול ושם ישראל אינו כפול, ואם כן סדרן הוא יעק ב יעק ב ישרא ל סופי תיבות בָּבֶל, ולכן דריש להו על תַּלְמִידֵי חֲכָמִים שֶׁבְּבָבֶל. ואומרו צִיצִין וּפְרָחִין, נראה לי צִיצִין זה הרמז שהם דברים קטנים וקצרים, וּפְרָחִין זה הפלפול דאינו יוצא ממונו דין ורק משמח הלב, וכן הפרח מראהו משמח אך אינו נאכל אלא נופל לארץ. אי נמי ציצין הם הקישורים שעושין להלכות זה עם זה אף על פי שהם רחוקים זה מזה, וּפְרָחִין הם סימנים שעושין לתורה בהלכות שבה שלא ישתכחו, כפרח זה שהוא שומר את הפרי בתחילת יציאתו מן האילן.

Daf 146a

יִשְׂרָאֵל שֶׁעָמְדוּ עַל הַר סִינַי, פָּסְקָה זֻהֲמָתָן. יש להקשות למה תלה פסיקת הזוהמא במעמד הר סיני, והוה ליה למימר יִשְׂרָאֵל שֶׁקִּבְּלוּ הַתּוֹרָה פָּסְקָה זֻהֲמָתָן? ונראה לי בס"ד על פי מה שכתב הגאון מהר"י ז"ל בי"ד דהאש מגרש ארס הנחש הנדבק בפירות וכל מיני מאכל, ולכן כל פרי המתבשל אף על פי שנאכל כשהוא חי בלאו הכי הנה הוא יהיה נקי על ידי הבישול מן חלק הזוהמה והוא משובח בכך טפי מן החי, כי טבע האש לגרש ארסו של נחש. גם ידוע דמעמד הר סיני היה בו דבר פלא, כי האש שירדה מן השמים גירשה את האויר של כל אותו המקום שהיו עומדים בו כל ישראל ונעשה החלל ריקן מן האויר, והיו ישראל חיים אותה עת בנס, כי אי אפשר לבריה לחיות בלתי שאיבתה האויר, ולכן כתיב (שמות כ, טו) וְכָל הָעָם רֹאִים אֶת הַקּוֹלֹת, שראו אֶת הַקּוֹלֹת ממש מהלכין בתוך חלל אותו מקום ומגיעים ודופקים בתוף שבאזניהם, כי מניעת האדם מראיית הקולות הוא מכח שהחלל מלא אויר עד שנדבק בעינים ממש, לכך אין רואין הקולות העוברים בתוכו, וכמו שכתב הרב אפיקי יהודה בזה באורך. ועל כן אם אש גשמי מגרש ארס הנחש שהוא הזוהמה הנזכרת, כל שכן אש קדוש שהיה במעמד הר סיני באותו מקום שעמדו בו ישראל ולכן פָּסְקָה זֻהֲמָתָם, נמצא פסיקת הזוהמה לא היתה מכח קבלת התורה שאמרו נַעֲשֶׂה וְנִשְׁמָע, אלא היתה מחמת עמידתם אצל הר סיני ששם ירד אש של מעלה וגירש את האויר וממילא פירש ודחה ארס של נחש שהיה דבוק בהם, לכך תלו הדבר במעמד הר סיני, ולכך יש מצות עשה בזכר מעמד הר סיני בכל יום.

Daf 146b



Daf 147a



Daf 147b

חַמְרָא דִּפְרוֹגִיתָא, וּמַיָּא דְיוֹמְסִית, קִפְּחוּ עֲשֶׂרֶת הַשְּׁבָטִים מִיִּשְׂרָאֵל. נראה לי בס"ד רעות שתים אלה נרמז בשמם, כי פְרוֹגִיתָא נקרא למפרע אתי גורף, כלומר על ידי יין זה אתי כח השכחה שהוא גורף כל הלימוד מלב האדם ומשליכו בחוץ. ושם דְיוֹמְסִית נחלק לשתים שהם דיו מסית, ותיבת 'דיו' בהפוך 'דוי' רצונו לומר במים אלו יש חולי שהוא דוי המסית האדם לעזוב לימוד התורה ולילך אחר תאות התענוגים.
אִימְשִׁיךְ בַּתְרַיְהוּ, אִיעַקַר תַּלְמוּדֵיהּ. הנה כאן הביא הש"ס המעשה בקיצור אך במדרש רבא בקהלת על פסוק (קהלת ז׳:ז׳, פסקה טו) כִּי הָעֹשֶׁק יְהוֹלֵל חָכָם, איתא וזה לשונו: חמישה תלמידים היו לו לרבי יוחנן בן זכאי, כל זמן שהיה קיים היו יושבין לפניו. כשנפטר הלכו ליבנה, והלך ר' אלעזר בן ערך אצל אשתו לאמאוס, מקום מים יפים ונוה יפה, המתין להם [ר' אלעזר לחבריו] שיבואו אצלו, ולא באו! כיון שלא באו ביקש לילך אצלם, ולא הניחתו אשתו, אמרה: מי צריך למי? אמר לה: הן צריכין לי. אמרה לו: חמת העכברים - מי דרכו לילך אצל מי, העכברים אצל החמת או החמת אצל העכברים? שמע לה וישב לו עד ששכח תלמודו. מאחר זמן באו אצלו שאלו אותו: פת חיטין או פת שעורים - מי טוב אוכלה בלפתן? [=האם טוב לאוכלה בלפתן?] ולא ידע להשיבן! עיין שם. ולפי זה אשתו גרמה בעצתה שישכח תלמודו, ולכן פיה הכשילה לעשות המשל בפת ועכברים, והמשילה אותו לפת ולחכמים במחילת כבודם לעכברים שהם אחוזים במקור השכחה, דלכך האוכל מאכל שאכלו עכברים גורם לו שכחה, והוא שמע ושתק ולא מיחה בה, לכך כח השכחה הדבוק בעכברים נדבק בו ושכח תלמודו על ידי היין, כי כל יין מפקח ויין פרוגיתא משכח! וכן האשה יש עזר לבעלה, ויש צרעת לבעלה, ואותה אשה היתה לו 'צרעת' שהיא 'עצר ת' שעצרה ומנעה אותו מן ת' שהיא תורה. ולכן כשבאו אצלו החכמים אחר זה שאלו אותו שאלה אחת שיבין בה סיבת מניעתם שלא באו אצלו ללמוד תורה במקום שיושב בו, והיינו כי חיטין אין בהם קליפה, ולזה ידמה לימוד שאין בו תערובת מן עונג הגשמי ההבליי, אך שעורים שיש בהם קליפה קשורה בהם ידמו לתערובת זו, ואם היו באים ללמוד אצלו במקום עונג יפה היה דומה לימודם לפת שעורים ולא לפת חיטים. ומה שגרם לו הרחיצה במים דיומסית גם כן לשכח תלמודו, דאיתא באבות על רבי יוחנן בן זכאי שהיה מונה שבח חמשה תלמידים, דאמר בשבח של ר' אלעזר בן ערך שהוא כמעין המתגבר, ופירש רבינו יונה ז"ל שהיה בעל סברה ומחדש דברים מדעתו עיין שם, נמצא היה כמעין שמתגבר מניה וביה כן הוא מניה וביה מתגבר ומתרבה, ולכן עתה שנטה אחר מעין המתגבר בחמריות דוקא, לא מבעיא שאיבד אותו כח המעיין המתגבר בתורה שהיה לו מכבר, אלא אפילו מעט מים כדי שתייה של תינוקות של בית רבן שהוא לימוד המקרא בלבד אין בידו, עד שחזר לו השם יתברך כל חכמתו על ידי תפלה של חכמים. ונראה לי לכך נזדמנה הטעות שלו בפרשה של חודש ניסן שבו נעשו נסים לישראל, ובו יש השבת אבדה מדי שנה בשנה בבירור נצוצי קדושה, דלכך מברכים בו ברכת האילנות, שזה היה לו לסימן טוב שגם לו יעשה הקב"ה נס ותחזור אבידתו אליו. ונראה לרמוז עוד כי הוא טעה באותיות 'דזך' [הַחֹ דֶ שׁ הַ זֶּ ה לָ כֶ ם - הַחֶ רֶ שׁ הָ יָ ה לִ בָּ ם] שהניח במקומם אותיות 'רבי' בטעות, רמזו לו מן השמים כי עתה ששכח תלמודו נמצא קוראין אותו 'רבי' [212] בטעות. גם נמצא הוסיף על מספר 'דזך' [31] מספר 'פסולה' [181], לרמוז כי פסולה זאת הקריאה שקרא עתה, ומי גרם לו זה המים של אותו מקום אשר מילא תאותו בהם, לכך מַיִם במילואם [מם יוד מם = 180] עם הכולל הם מספר 'פסולה' [181] שהוסיף על מספר 'דזך' [31] ותחת תיבת הַחֹדֶשׁ שהוא לשון חידוש המורה על חידושי תורה שהיה מחדש, הנה עתה קראה 'חֶרֶשׁ' לשון חרישות, שאינו יכול לשמוע אפילו מה שאומרים אחרים, ותחת תיבת הַזֶּה המורה על דבר בעין וקים קראה 'הָיְתָה' שמורה על דבר שכבר חמק ועבר ואיננו עתה, ותחת לָכֶם שהוא אותיות 'מֶלֶךְ' וכמו שאמרו רבותינו ז"ל על פסוק זה הדא הוא דכתיב (משלי ח, טו) בִּי מְלָכִים יִמְלֹכוּ, כן הוא היה רב רבנן דמאן מלכי רבנן, קראה 'לִבָּם' שהוא בהפוך אתון 'בלם' הרומז לבלימת פה, ומן השמים נתגלגלו לפניו טעיות אלו כדי שיצטער ויהיה צערו כפרה עליו, ואז בסיוע תפלת חכמים שבה אבידתו שחזרה חכמתו אליו והיה כמעין המתגבר וכנהר שאינו פוסק, וגרם על ידו בדבר זה מוסר השכל לתלמידי חכמים וזכות הרבים תלוי בו זכותו יגן בעדינו אמן כן יהי רצון.
שֶׁמַּנְהִיר עֵינֵי חֲכָמִים בַּהֲלָכָה. יש להקשות הוה ליה למימר בַּהֲלָכוֹת לשון רבים? ונראה לי בס"ד כי הֲלָכָה במילוי כזה ה" א ל מ"ד כ" ף ה" ה, אותיות המלוי בלבד שהם עומדים בתוך אותיות הפשוט של הלכה הם פֶּה אָדָם, כי על ידי שֶׁמַּנְהִיר עֵינֵי חֲכָמִים מאיר פֶּה שלהם, על דרך שאמרו באורים ותומים אורים שמאירים את דבריהם, כי עיני חכמים הוא השכל שלהם ויאיר השכל הנקרא בשם עינים כְּפֶּה של האדם כשמוציא הדברים בפיו, ובזכות זה שהיה מאיר עיני חכמים נתקבלה תפלת החכמים עליו אחר כך. ולכן כאשר ראה שקרה לו זה הדבר אז שנה אחר כך לתלמידיו (אבות ד, יד) הֱוֵי גוֹלֶה לִמְקוֹם תּוֹרָה וְאַל תֹּאמַר שֶׁהִיא תָבוֹא אַחֲרֶיךָ כאשר אמרתי אני, וגם אל תחשוב שֶׁחֲבֵרֶיךָ יְקַיְּמוּהָ בְיָדֶךָ כאשר עשו לי בתפילתם, שהתפללו עלי והחזירו לי תלמודי, כי ענין שלי שאני, מפני שכבר טרחתי תחלה והנהרתי עיניהם בהלכה לכך כשהתפללו עלי קבל הקב"ה תפילתם באותו זכות, אבל אתה (משלי ג, ה) אֶל בִּינָתְךָ אַל תִּשָּׁעֵן, שלא תאמר שמא גם אני זכיתי רבים והנהרתי עיניהם בְּבִינָה של תורה שתגין עלי, זאת אַל תִּשָּׁעֵן בכך, כי מי יודע מה היה לך עון כזה, ומי יודע אם יש לך זכות מספיק בדבר זה.

Daf 148a



Daf 148b



Daf 149a

"אַל תִּפְנוּ אֶל הָאֱלִילִם". מַאי תַּלְמוּדָא? אָמַר רַבִּי חַנִּין: אַל תְּפַנּוּ 'אֵל' מִדַּעְתְּכֶם. יש להקשות מהיכא משמע אַל תְּפַנּוּ 'אֵל'? ועוד הוה ליה למימר מִלְּבַבְכֶם או מִמַחְשֶׁבְוֹתְכֶם ומאי מִדַּעְתְּכֶם? ונראה לי בס"ד דידוע שני יצרים יש לאדם, אחד מתהווה מכוחות החמריים שבו וזה נקרא יצר הגופניי, ועל אותו היצר הגופניי אמרו רבותינו ז"ל (סוכה נב:, קידושין ל:) יִצְרוֹ שֶׁל אָדָם מִתְגַּבֵּר עָלָיו בְּכָל יוֹם, וּמְבַקֵּשׁ לַהֲמִיתוֹ, וְאִלְמָלֵא הקב"ה שֶׁעוֹזֵר לוֹ, אֵינוֹ יָכוֹל לוֹ, ועל יצר הנפשיי אמרו רבותינו ז"ל יִצְרוֹ שֶׁל אָדָם מִתְחַדֵּשׁ עָלָיו בְּכָל יוֹם, כי זה נמשך מן הקליפה מלמעלה, ולכל יום יש קליפה בפני עצמה כנגד בחינת אותו היום בלבד וכאשר אבאר בזה בס"ד לקמן במסכת סוכה במאמרים הנז'. והנה זה היצר הגופניי הוא עצור בקרב האדם מעת הלידה, והוא נקרא 'מֶתֶג הַחֲמוֹר' ככתוב (משלי כו, ג) שׁוֹט לַסּוּס מֶתֶג לַחֲמוֹר, וכיצד זה שהוא מתג החמור שעצור בקרב האדם, אז יצר הנפשיי מושך בו את האדם לדרך הרע לעשות מעשים רעים, כי יצר הנפשיי שהוא מַלְאָךְ הבא מן הקליפה בכל יום עושה פעולתו באדם בזה היצר הנקרא 'מֶתֶג הַחֲמוֹר'. ועל זה היצר שנאמר עליו מִתְגַּבֵּר בְּכָל יוֹם וְאִלְמָלֵא הקב"ה שֶׁעוֹזֵר לוֹ, אֵינוֹ יָכוֹל לוֹ צריך להבין במה עוזרו? והנה נראה מזוהר הקדוש שעוזרו בשם 'אֵל' שהוא חסד, כי עוזר זה עושה הקב"ה לאדם בתורת חסד ואינו משורת הדין, יען ששורת הדין מחייבת שהאדם הוא ילחם לעצמו, אך במדת חסד עוזר לו הקב"ה, וכל דבר הנעשה בתורת חסד נעשה בשם 'אֵל' כנודע, ולכן אמר הכתוב (תהלים נב, ג) מַה תִּתְהַלֵּל בְּרָעָה הַגִּבּוֹר חֶסֶד 'אֵל' כָּל הַיּוֹם, והיינו הגבור קאי על יצר זה שהוא מתגבר בכל יום להרע לאדם, הנה חֶסֶד 'אֵל' כָּל הַיּוֹם לעזור אותו. וידוע מה שאמרו בזוהר הקדוש אף על פי ששם 'אֵל' הוא חסד הנה הוא זועם בכוחות הדינין, ולכן נאמר (תהלים ז,יב) וְאֵל זֹעֵם בְּכָל יוֹם, רצונו לומר זֹעֵם בכוחות הדינין אבל לנו עושה פעולה של חסד. נמצא זה היצר הגופניי הַמִתְגַּבֵּר בְּכָל יוֹם הוא נכנע ונחלש על ידי הארת שם 'אֵל' שהוא זֹעֵם בכוחות הדינין, והנה אם תניח מספר 'אֵל' [31] על מספר 'מֶתֶג' [443] יעלה מספר 'דַּעַת' [474] ולכן אמרו רבותינו ז"ל כל מי שאין בו דעת הרי הוא חוטא, רצונו לומר שאינו זוכה להמשיך הכנעה משם 'אֵל' לְמֶתֶג שבקרבו שבזה יהיה הצרוף מספר 'דַּעַת', הרי זה חוטא מכח תגבורת יצר הגופניי שהוא 'מֶתֶג הַחֲמוֹר'. ובזה יובן הפסוק במשלי (משלי יט, ב) גַּם בְּלֹא דַעַת נֶפֶשׁ לֹא טוֹב, ולזה אמר (שם יא, ט) וּבְדַעַת צַדִּיקִים יֵחָלֵצוּ, וזה אומרו (שם כד, ח) גֶּבֶר חָכָם בַּעוֹז היא התורה (שם כד, ה) וְאִישׁ דַּעַת מְאַמֶּץ כֹּחַ, והרי הוא כמבואר. והנה ידוע דכל חמריים רעים נקראים בשם אֱלִילִם, כי אֱלִילִם הוא ענין הבל ותוהו שאין בו ממשות וקיום, כמו רֹפְאֵי אֱלִל כֻּלְּכֶם, באיוב (יג, ד) ולזה אמר אַל תִּפְנוּ אֶל הָאֱלִילִם הם כוחות מריים רעים שמהם מתהווה יצר הגופניי הנקרא מתג, כי על ידי כך לֹא תְּפַנּוּ 'אֵל ' מִדַּעְתְּכֶם, רצונו לומר מספר דעת שהוא מורה על שליטת כח שם 'אֵל' ב'מֶתֶג' לֹא תְּפַנּוּ ותסלקו מספר שם 'אֵל' מן מספר 'דַּעַת' כדי שלא ישאר מספר 'מֶתֶג' לבדו שהוא יצר הגופניי וישלוט בכם באין מעכב, ולזה אמר מִדַּעְתְּכֶם דייקא, שאם תפנו להדבק באלילים הנזכרים אז יפנה גם כח שליטת שם 'אֵל' מן מספר 'דַּעַת', כי יעזוב אתכם ולא יעזור לכם.

Daf 149b

כָּל שֶׁחֲבֵרוֹ נֶעֱנָשׁ עַל יָדוֹ, אֵין מַכְנִיסִין אוֹתוֹ בִּמְחִצָּתוֹ שֶׁל הַקָּדוֹשׁ בָּרוּךְ הוּא. נראה לי בס"ד הכונה על עולם היצירה שהיא בסוד וא"ו דשמא קדישא, אלא ישאר בעשיה שהיא בסוד ה"א אחרונה שה"ס [שהוא סוד] מלכות ודו"ק.
שֶׁהָיָה מַטִּל פּוּר עַל גְּדוֹלֵי מַלְכוּת, לֵידַע אֵי זֶה בֶּן יוֹמוֹ שֶׁל מִשְׁכַּב זָכוּר. נראה לי בס"ד היה מתכוין בהטלת הגורל לעשות פרסום ואמבוהא לדבר הרע והמאוס הזה כאלו הוא עושה דבר ההגון לו, ואפשר כי היה בועל ונבעל ולכך היה מטיל גורל על אותם הבועלים אותו לידע יומו, וכל זה הוא מתוקף הטומאה שלו. ובזה פרשתי בס"ד הטעם שהיה אותו רשע אוכל ארנבת, ולא עוד אלא שהיה אוכל אותה חיה, כמה שנאמר בגמרא דנדרים (דף סה) שצדקיה המלך ע"ה ראה ופרסם קלונו עיין שם, והיינו כי איתא בשער הגלגולים לרבינו האר"י ז"ל שהחוטא במשכב זכור יתגלגל בשפן או בארנבת עיין שם, ולכך אותו רשע מרוב דבקותו בטומאת עון זה של משכב זכור היה אוכל הארנבת המוכנת לגלגול עון זה כשהיא חיה שהיא אכילה משונה.
בְּשָׁעָה שֶׁבִּקֵּשׁ אוֹתוֹ רָשָׁע לַעֲשׂוֹת לְאוֹתוֹ צַדִּיק כָּךְ, נִמְשְׁכָה עָרְלָתוֹ שְׁלֹשׁ מֵאוֹת אַמָּה. נראה לי בס"ד טעם למספר כמנין יֵצֶר [300], וכמנין אותיות 'קר' דזיופא דסטרא אחרא כנזכר בזוהר הקדוש. ועוד נראה לי בזה דכתב מהרד"ף ז"ל בשם רבינו האר"י ז"ל ד נ בוכדנצר היה גלגול נ מרוד עיין שם, ונראה לי לכן שניהם ראשיהם שוה שהוא נו"ן המורה על 'נפילה' ולכן נמשכה ש' אמה כמנין נִמְרוֹד [300]. ונראה לי כי ראש שמו נו"ן מורה על נפילה ראשונה שנהפך לבהמה, ואחר נו"ן [נ בוכד נצר] יש אותיות כָּבוֹד, ירמוז על כבוד שהיה לו אחר נפילה זו שרכב על ארי וקשר לו תנין בראשו, וכמו שנאמר (דניאל ד, לג) וּרְבוּ יַתִּירָה הוּסְפַת לִי. ואחר אותיות כָּבוֹד [נבוכד נצר ] יש אותיות נצר ירמוז על מפלתו האחרונה, דאחר שמת בכ"ה לחודש ונקבר בכ"ו לחודש אז אויל מרודך בנו בכ"ז לחודש הוציאו מקברו לקיים מה שנאמר (ישעיהו יד, יט) וְאַתָּה הָשְׁלַכְתָּ מִקִּבְרְךָ כְּנֵצֶר נִתְעָב, כמו שכתב רש"י ז"ל בסוף מלכים, וזהו רמז אותיות נֵצֶר הנשארים בשמו שהושלך כְּנֵצֶר נִתְעָב.
שֶׁמָּא לִמְשֹׁל עָלֵינוּ הוּא בָּא?. נראה לי בס"ד אותם שרעשו בגיהנם בבואו הם אותם הגויים שהיה מתעסק עמהם במשכב זכור שמתו קודם ממנו וירדו לגיהנם, ובראותם שבא במחיצתם אמרו שמא למשול בם בא או ליחלש כמותם? כי ידוע מעובדא דאיתא בסדר אליהו זוטא (פרק ח) שהמתעסקים בעבירה זו כל אחד ילקט עצים לשרוף חבירו, וזה הנשרף חוזר לקדמותו ומלקט לשרוף לאותו שליקט בשבילו, וכן על זה הדרך, כי אף על פי שיש בגיהנם אש כך נגזר עליהם כנזכר שם, ולכן גם אלו חשבו שמא בא בשביל כך לעשות להם אש והם יעשו לו גם כן אש כהך עובדא.

Daf 150a

מְלַמֵּד, שֶׁרָכַב עַל אֲרִי זָכָר, וְקָשַׁר תַּנִּין בְּרֹאשׁוֹ. נראה לי בס"ד הטעם דידוע שהוא בא מבת מַלְכַּת שְׁבָא, שבא עליה שלמה המלך ע"ה והולידה בת וזה יצא מביתה, ולכן הוא החריב בית המקדש שבנה שלמה המלך ע"ה לקיים מה שנאמר (ישעיהו מט, יז) מְהָרְסַיִךְ וּמַחֲרִבַיִךְ מִמֵּךְ יֵצֵאוּ, ולכן היה אוהב את ירמיה הנביא ע"ה מפני שהיה גלגול שלמה המלך ע"ה שלכן נחרב הבית בימיו. ובזה מובן הטעם שֶׁרָכַב עַל אַרְיֵה זָכָר, כי יצא מן הבת שיצאה משלמה המלך ע"ה וכל מלכי בית דוד נקראים בשם אַרְיֵה על שם יהודה ראש השבט דכתיב ביה (בראשית מט, ט) גּוּר אַרְיֵה יְהוּדָה, ולכך גם אותו רשע קראו הכתוב אַרְיֵה דכתיב (ירמיהו ד, ז) עָלָה אַרְיֵה מִסֻּבְּכוֹ, וְקָשַׁר תַּנִּין בְּרֹאשׁוֹ כי היה מסטרא דנחש והיה כל תוקפו בקליפת הראש, לכן כתיב ביה (דניאל ב, לח) אַנְתְּ הוּא רֵאשָׁה דִּי דַהֲבָא, ועיין בשער טעמי המצות לרבינו האר"י ז"ל בפרשת ראה בענין זה של קליפת הראש במלכות בבל עיין שם. ונראה לי בס"ד שיש רמז לארי ונחש במה שנאמר (דניאל ד, לג) וּרְבוּ יַתִּירָה, דתיבת 'יַתִּירָה' [625] עולה מספר כֹּחַ אֲרִי כֹּחַ נָחָשׁ [625] בדקדוק. או יובן אֲרִי תַּנִּין [721] עם הכולל מספר חַיַּת הַשָּׂדֶה [732] כמו שנאמר (ירמיהו כז, ו) חַיַּת הַשָּׂדֶה נָתַתִּי לוֹ לְעָבְדוֹ.
שָׁבְתָה אֻמָּה זֹאת שֶׁאָמְרָה: מְדֹד וְהָבֵא. יש להקשות לפירוש רש"י ז"ל דפירש מדוד 'מעות ודינרי זהב והבא' היכן מצינו באותו רשע שבקש ממון מישראל, ואם על שלקח כסף וזהב של בית המקדש דבר זה נעשה מאליו והוא לא נתכוון לכך, אלא כיון שהחריב נטל כל הנמצא ולא בא בשביל כסף וזהב, ולמי אמר מְדֹד וְהָבֵא? ועוד מהו לשון 'מדוד'? כי דינרי כסף וזהב הם נטלים במנין או במשקל ולא ב'מדידה'. ונראה לי בס"ד דאמרו רבותינו ז"ל במדרש על נבוזראדן שר החיל של נבוכדנצר שלחו להחריב את ירושלים היה קץ בחייו כשראה שאינו יכול לכבשה ורצה לחזור, עד שאמרו לו האויבים של ישראל אל תירא כי אלהים של אלו הוא בעוכרם דחטאו לו, וזה לך האות: מדוד החומה היום ותחזור ותמדוד יום אחר יום, ויעש כן וימדוד בכל יום והיה רואה שנפחת כל יום ממנה שני טפחים שנבלעת בארץ, ואז עמד על עומדו ולא חזר עד שנכנס לירושלים והחריב והרג בה הרג רב עיין שם. ולפי זה הכונה כאן לא קאי על מעות ודינרים, אלא 'מדוד החומה והבא' חילך תוך ירושלים, כי מן המדידה תדע שהיא מסורה בידך מן השמים.

Daf 150b

וְנַעֲשָׂה לוֹ נֵס, וְעָלְתָה בּוֹ צָלָף. יש להקשות כיון דהוא חסיד איך נהנה ממעשה נסים, דהא קאמר נַעֲשָׂה לוֹ נֵס? ונראה לי בס"ד שהשדה היתה של זרע ירקות שצריך לה שמירה בגדרים, דאם פרוצה יכנסו בה בני אדם או בהמות ויאכלו הזרעים של ירקות שבה, ואחר שחשב עליה לגדרה החמיר על עצמו שלא לגדרה מפני שבאה לו מחשבה זו בשבת שהיה מחשב בענין הגדר שלה איך יעשהו, ואז על ידי כך נפסקה פרנסתו מן השדה כי אי אפשר לזרוע במקום פרוץ, וְנַעֲשָׂה לוֹ נֵס, וְעָלְתָה בּוֹ צָלָף במקום הפרצה, שהוא אילן חשוב שיש בו שלשה מיני פירות, ואז אחר כך היה חוכר השדה בדמים לאחרים שהם יזרעו אותה ויאכלו פירות הצלף גם כן שבה דעתה מחמת הצלף שהיה חשוב מאד נמצא לשדה חוכרים יותר מערך זמן הקודם, ומדמי חכירות השדה היה מתפרנס. ונמצא שלא נהנה מהנס להדיה אלא בהבלעה, שהוא היה לוקח דמי חכירות השדה ורק עלה הערך מחמת הצלף, ולכן אמר וּמִמֶּנָּה הָיְתָה פַּרְנָסָתוֹ כלומר מן השדה, ולא אמר 'מִמֶּנּוּ' דהוה משמע על הצלף. והנה הרב פתח עינים הביא מעמק המלך בענין החסיד הזה שהיה גלגול צְלָפְחָד וכו' עיין שם. ואני ראיתי ענין זה בהרחבה יותר בספר לקוטי הש"ס המיוחס לרבינו האר"י ז"ל, שכתב וזה לשונו: דע כי החסיד הזה הוא רבי יהודה ברבי אלעאי, ואז נתנוצץ בו נשמת צלפחד הצדיק אשר חטא בענין קשישת עצים בשבת כדברי רבי עקיבה, ועתה תיקן אותו חסיד בחסידות זו את מעשהו. וז"ס [וזה סוד] שאמרו רבותינו ז"ל שיצא לו צלף חד וממנו היתה פרנסתו ופרנסת ביתו, כי צלף חד היינו צְלָפְחָד, והיתה מזה פרנסתו שתיקן מה שקלקל מקודם והזדונות נעשו לו כזכיות בתשובה מעליותא בהאי עד כאן לשונו יעויין שם. נמצינו למידין שהיה רבי יהודה ברבי אלעאי, וגם למדנו שלא היה גלגולו ממש אלא נתנוצץ בו עד כאן לשונו. ולפי דבריו הנזכרים נראה לי בס"ד הענין היטב, שהוא חטא בשבת בעצים שהיה מקושש ונסקל באבנים, כמו שנאמר (במדבר טו, לו) וַיִּרְגְּמוּ אֹתוֹ בָּאֲבָנִים, ועתה כיבד את השבת מצד מחשבתו אשר חשב בגדר האבנים ונעשה לו טובה בצלף שהוא עץ, ולפי דברי התוספות ז"ל שהביאו ממדרש רבותינו ז"ל דמקושש לשם שמים נתכוון, לכן מחשבתו הראשונה שהיתה לטובה הועילה לו עתה לשמור את השבת גם בקדושת המחשבה, ונמצא עתה שמר שבת במעשה ודבור ומחשבה, לכך עלה לו צלף בנס שיש בו שלשה מיני אוכל.

Daf 151a



Daf 151b

(קהלת יב, ו) "ותָרֻץ גֻּלַּת הַזָּהָב", זֶה אַמָּה. עיין רש"י ז"ל [שהוא מעין של תולדה כמו גֻּלֹּת מָיִם (יהושע טו, יט)] ועדיין צ"ל אמאי קרי ליה זָּהָב? ונראה לי בס"ד זָּהָב הוא זב ה' שהוא זב זרע בתוך האשה, גם אות ה"א רומזת לעטרה של האמה כנודע, והניחה בין שני אותיות 'זב' לרמוז שאינו טמא טמאת זב כי בהיתר משליך זרעו.
"וְזֵרִיתִי פֶרֶשׁ עַל פְּנֵיכֶם, פֶּרֶשׁ חַגֵּיכֶם" (מלאכי ב, ג) אֵלּוּ בְּנֵי אָדָם, שֶׁמַּנִּיחִין דִּבְרֵי תּוֹרָה, וְעוֹשִׂים כָּל יְמֵיהֶם כְּחַגִּים. יש להקשות היכא רמיז דִּבְרֵי תּוֹרָה? ונראה לי בס"ד דארבותינו ז"ל (יומא עב:) על פסוק (שמות כה, כד) זֵר זָהָב, זכה נעשית לו זיר לא זכה זרה הימנו, וכאן קאמר קרא לשון 'וְזֵרִיתִי' ללמדך שגזרה זו באה עליהם בשביל פרישותם מן התורה הנקראת 'זיר' ואומרו פֶרֶשׁ דהתורה נקראת אִמְרֵי שָׁפֶר כמו שנאמר (בראשית מט, כא) הַנֹּתֵן אִמְרֵי שָׁפֶר, ולזה יתהפך לְ 'פֶרֶשׁ' בר מינן.
גַּלְגַּל הוּא שֶׁחוֹזֵר בָּעוֹלָם. נראה לי בס"ד גלגל השמש מקיף שלשה רוחות בלבד מזרח דרום מערב, ולכן מדה זו חוזרת שלשה דורות או בו או בבנו או בבן בנו. ועוד יובן המעות נקראים דָּמִים בלשון חכמינו ז"ל ו'דמים' לשון רבים הוא דם דם וקודם 'דם דם' יש 'גלגל' לרמוז שיש לדמים גַּלְגַּל חוֹזֵר. ואמר שֶׁחוֹזֵר בָּעוֹלָם הנה מלוי 'עוֹלָם' כזה עי" ן ו" ו ל מ"ד מ"ם הוא אותיות מָדוֹן, וכל מדון יסבב רצונו לומר במה שרמוז בתוך אותיות 'עוֹלָם' כי המדון הוא סיבה שיחזור הגלגל.
צוּרְבָא מֵרַבָּנָן לָא מִיעֲנִי. וְהָא קָא חֲזִינָא דְּמִיעֲנִי? אִם אִיתָא דְּמִיעֲנִי, אַהֲדוּרֵי אַפִּיתְחָא לָא מִיהֲדָר. נראה לי בס"ד הטעם מדה כנגד מדה, כי בית המדרש נקרא 'שַׁעַר' כמו שאמרו רבותינו ז"ל (ברכות ח.) על פסוק (תהלים פז, ב) אֹהֵב הֳ' שַׁעֲרֵי צִיּוֹן, וכן כל מקום שיוצא ממנו הוראה ודין נקרא שַׁעַר, כמו שנאמר (רות ד, א) וּבֹעַז עָלָה הַשַּׁעַר, הַזְּקֵנִים אֲשֶׁר בְּשַׁעַר, (דברים כה, ז) וְעָלְתָה יְבִמְתּוֹ הַשַּׁעְרָה, ואם כן אדם זה שהוא מיושבי בית המדרש הנקרא שַׁעַר לָא מִיהֲדָר על שַׁעַר בשר ודם לבקש לחם לאכול. ומה שאמר צוּרְבָא מֵרַבָּנָן לָא מִיעֲנִי, נראה לי עוני [136] מספר קול [136], ולכן קול תורה מגין עליו מן עוני. או יובן (אבות ו, ז) תוֹרָה נוֹתֶנֶת חַיִּים לְעֹשֶׂיהָ והיא שתים שבכתב ושבעל פה וב' פעמים חַיִּים [68×2=136] גימטריא קל"ו. ועוד נראה לי בזכות עיון התורה ינצל מן עוני שהוא אותיות עיון בהפוך אתוון.
אָמְרָה לֵיהּ: מֵילַט קָא לַיְטַת לְהוּ?. נראה לי בס"ד כפל הלשון, כי העני שמקבל צדקה שתי קללות אית ביה הא' שאינו יכול לקיים מצות צדקה, ועוד שמקבל צדקה. אי נמי המחזיר על הפתחים שתי קללות יש לו, שמתבזה וגם מתפרנס מן הצדקה. אי נמי לא יחזור על הפתחים אלא חיגר או סומא או מעונה בגופו שלא יצלח למלאכה, ואם כן תרתי אית ביה.
אָמְרָה לֵיהּ דְּבִיתְהוּ תַּרְנְגוּלְתָּא אַפֵּקְתְּ מִבֵּיתְךָ. יש להקשות הוה ליה למימר נָפְקָא דלאו הוא אפקה? ונראה לי בס"ד דאשה חכמניית היתה ורמזה לו ברמז דעל כל פנים חייב אתה לבכות, כי אולי מתה בחטאך, דאיכא עונות שבעבורה ימותו לו בנים קטנים ואתה הגורם לה. או הכונה דאמרו רבותינו ז"ל (שבת דף קה) מִפְּנֵי מַה מֵּתִים בָּנָיו וּבְנוֹתָיו שֶׁל אָדָם כְּשֶׁהֵם קְטַנִּים? מִפְּנֵי שֶׁלֹּא בָּכָה וְהִתְאַבֵּל עַל אָדָם כָּשֵׁר, ואם כן רגלים לדבר שבעבור זאת מתה, כיון שאתה לבך קשה שאין אתה בוכה על ביתך, אם כן ודאי גם על אדם כשר לא בכית ונלכדה זאת הבת בעון זה ואתה הגורם! וצריך אתה לבכות על עונך שגרמת לה מיתה. ולכן אמרה לו 'אפקת' שתלתה הדבר בו, והשיב לה 'תרתי תכלא ועוירא' פירוש על אדם כשר בכיתי דאיכא חדא שהיא עוירא בלבד, כי אותו אדם זר ממנו, אך כאן תרתי תכלא ועוירא אם יבכה עליה, כיון דהיא ביתו דאית ליה תכלה נמי בזאת.
אַרְיָא, אַבֵּי תְּרֵי לָא נָפִיל. עיין להרב פתח עינים ז"ל מה שהקשה בזה. [יש להעיר דאם כן על אחד נפיל ואמאי אצטריך שידמה לו כבהמה ואם נִּדְמֶה לוֹ כִּבְהֵמָה אפילו תרי ואמאי קאמר וּמוֹרַאֲכֶם?] ונראה לי בס"ד דבאחד רודף אחריו אפילו שלא נִּדְמֶה לוֹ כִּבְהֵמָה, אך כשיקרב אצלו יתפחד ויחדל ממנו, מפני כי בקרבו אליו רואה צלם אלהים על פניו ונכנע. אבל בשנים שיש כאן שני צלמים קדושים הנה הוא רואה ומרגיש בצלמים מרחוק, כי אינו דומה נר אחד לשתי נירות, ולכך לא ירדוף אחריהם כלל. ולזה אמר אַבֵּי תְּרֵי לָא נָפִיל, רצונו לומר לא ירדוף, ולכן לא אמר אינו מַכָּה, או אינו טוֹרֵף, או אינו הוֹרֵג, אלא אמר לָא נָפִיל אפילו רדיפה ליכא.

Daf 152a

שֵׁשׁ דְּמָעוֹת הֵן... שֶׁל סַם, וְשֶׁל שְׂחוֹק, וְשֶׁל פֵּרוֹת, יָפוֹת. נראה לי בס"ד ראשי תיבות שלשה אלה ש חוק פ ירות ר פואה הוא 'שפר' כמשמעו, ושל סם הוא מה שמניחין ועושין לרפואה. ומה שכתב רש"י ז"ל בדמעה של בית הכסא מתוך יסורין, נראה לי יסורין של עיצור שדוחק בכח גדול ואין הזבל נדחה.
טוּר תְּלַג, סַחֲרָנוֹהִי גְּלִידִין. יש להקשות מה שייכי הני לפטור עצמו מן הביאה לשם? ונראה לי בס"ד כיון דְטוּר תְּלַג שנעשה זקן לכן אזניו כבדות, והעושה ויכוח עם רבים צריך שאזניו תשמענה דברי כולם גם אותם היושבים רחוק ממנו, וכן הוא צריך להשמיע קולו גם לרחוקים. ועוד נמי אם אין לו שיניים מוכרח שיגמגם בדבריו ולא יהיו מובנים היטב לבעלי הויכוח, ועוד נמי אם הקרקבן אינו טוחן לא יהיה מאכלו מתעכל היטב, וירגיש בכובד האצטומכא וכאב הראש, וממילא לא יהיה דעתו צלול להשיב תשובה נצחת. ועל דרך הרמז כיון בדברים הנזכרים טוּר תְּלַג, היצר הרע שנדמה לצדיקים כְּהַר נתלבן שנעשה טוב, כמו שאמרו רבותינו ז"ל לבו לא נאמר אלא לבבו, ולאו דוקא יצר הרע עצמו אלא גם סַחֲרָנוֹהִי הם כוחותיו וחיילותיו גְּלִידִין וְכַּלְבּוֹהִי כוחות המקטרגים לָא נָבְחִין, כי לא ימצאון בי עון אשר חטא כדי לנבוח בקטרוג, וְטַחֲנוֹהִי הם מדות הטבעיות המושרשות בגוף, שהם תאוה חמדה דיבור אשר על ידם יבא האדם לידי חטא ומכשולים לָא טָחֲנִין פעולות רעות בקרבי. ואם תאמר אם כן מה לך עוד חיים בעולם הזה מאחר שתקנת את שלך היטב, לזה אמר אַדְּלָא אֲבִידְנָא בָּחִישְׁנָא, שאני מתקן עתה על אותם נשמות השייכים לי שחטאו בעולם הזה ואבדו כמה ניצוצות על ידם בקליפה ובעבור בירורם ותיקונם אני מתעכב פה, וזהו אַדְּלָא אֲבִידְנָא בָּחִישְׁנָא, שאני מחפש על ניצוצי קדושה שאין אנו אבדתים, אלא אחרים השייכים לשורשי וקרובים אלי, לכן אומרים בודוי אנחנו וכל הבאים משרשי נר"ן [נפש, רוח, נשמה] שלנו, וכן אומרים ביהי רצון של מעשה המצות.
טָבָא תְּרֵי מִתְּלָת, וַי לָהּ לַחֲדָא דְּאַזְלָא וְלָא אַתְּיָא. נראה לי בס"ד דידוע דחמשה חלקים הם הנקראים נרנח"י [נפש, רוח, נשמה, חיה, יחידה], אך שני חלקים שהם חיה ויחידה הם טובים ומעולים מן השלשה שהם נר"ן [נפש, רוח, נשמה], וְוַי לַחֲדָא מהנך תלתא שהיא חלק הנפש דְּאַזְלָא לבי קברא עד שיתעכל הבשר וְלָא אַתְּיָא עם חברותיה תכף ומיד לגן עדן בעת הפטירה. או הכונה על חלק הקטנות של הנפש שתשאר בקבר עד תחיית המתים, ושאל מַאי הִיא? והשיב יַנְקוּתָא, רצונו לומר חלק הקטנות של הנפש הבא לאדם בקטנותו ולכך קרי להו יַנְקוּתָא. או יובן בס"ד טָבָא תְּרֵי מִתְּלָת דאות נו"ן דנחש כל הארס הוא בא ולעתיד תסתלק אות זו ונתבטל הסטרא אחרא, וכן הענין בנו"ן של שטן, וזו היא סוד שחיטת היצר הרע לעתיד, שימשך אות נו"ן הנז' משמותם מלשון (מלכים א' י, טז) זָהָב שָׁחוּט, וזה שאמר טָבָא תְּרֵי אתוון דנחש הם אותיות חש כשיהיו לבדם מִתְּלָת, יותר טוב מאם יהיו מחוברים עם הנו"ן שיהיו שלשה בבת אחת, וְוַי לַחֲדָא אות נו"ן דְּאַזְלָא מן הסטרא אחרא לעתיד וְלָא אַתְּיָא עוד להם לעולם כי זו היא כוחם, ושאל מַאי הִיא? והשיב יַנְקוּתָא, רצונו לומר אות שהם יונקים עתה ממנו והוא מניק להם וזהו אות הנו"ן. אי נמי יש לומר, כל זה על ג' אותיות עֵשָׂו, דלעתיד יסתלק ממנו אות וא"ו וישאר עָשׁ, ועתה כל יניקתם וכוחם של אדום הוא מן אות וא"ו דשם עֵשָׂ ו, ולכן ברכו (בראשית כז, מ) וְעַל חַרְבְּךָ תִחְיֶה, וכן אמר אדום (במדבר כ, יח) פֶּן בַּחֶרֶב אֵצֵא לִקְרָאתֶךָ, כי אות וא"ו הוא דומה לחרב, ובזה יובן המאמר היטב על דרך מה שביארנו בדרך הקודם.
יַנְקוּתָא כְּלִילָא דְּוַרְדָּא סָבוּתָא, כְּלִילָא דְּחִילְפֵי. הא דמשבחים הנערות ומגנים הזקנות, לאו בשביל תאוה גשמית אלא בשביל הנפשיות, כי האדם בעוד כוחו בו יוכל לעסוק בתורה ובמצות וגמילות חסדים וזווגים קדושים של פריה ורביה ולידת נשמות מה שאין כן בזקנות שסר כוחו מעליו, ועוד בנערות יש לו פאר ויתרון בשברון היצר הרע אלף ידות על ימי הזקנה, לכך הצדקים משבחים את הנערות.
דּוֹק בְּכָכֵי וְתִשְׁכַּח בְּנִגְרֵי. נראה לי בס"ד רמז לפי דרכו על הבירור של ניצוצות קדושה כמו שכתב רבינו האר"י ז"ל בשער המצות, וז"ל תכוין כונה קצרה דרך כלל וזו היא, כי הנה ענין הבירור על ידי ל"ב שינים שהם כנגד ל"ב נתיבות חכמה המבררים הכל, דמחשבה אתבריר כולא והם הטוחנין ומפרדים המאכל, ועל ידי כך מתברר האוכל מתוך הפסולת בדרך הרחיים הטוחנות התבואה, ואחר כך מתפרדין הסובין והמורסן שהם הקליפות מן הקמח שהוא האוכל מה שאין כן קודם שנטחן שהיו דבקים יחד בתכלית וכו' עד כאן לשונו עיין שם. ולזה אמר דּוֹק בְּכָכֵי לטחון בשינים ואז תִשְׁכַּח בְּנִגְרֵי, הם חלקי הטוב שהם נגררים ויוצאין ונמשכים מן הקליפה, ואמר לשון 'דּוֹק' רמז בזה לכונות האכילה של 'מו נח' [104] שהם בגימטריא 'דק' [104] שצריך לכוין באכילתו בסוד מנוח עם הארץ היה כנזכר בשער המצוות, ואות וא"ו של 'דּ וֹ ק' רמז בו על כונה של 'פד' שישנה גם כן באכילה שהוא מספר 'תנוך' [476] שהוא סוד עולם היצירה שה"ס [שהוא סוד] וא"ו גם הכונה של ה'אוכל' [57] שהוא מספר 'אל הוי"ה' [57] שהוא 'ששה אותיות' וכנזכר כל זה בשער המצוות בדברי רבינו האר"י ז"ל. גם נראה לי בס"ד לרמוז דּוֹק בְּכָכֵי וְתִשְׁכַּח בְּנִגְרֵי על דרך מה שכתב רבינו ז"ל שם וז"ל: עוד כונה חמישית תכוין לבלוע המאכל אחר שנטחן ששם באצטמכא גמר הבירור, שאז מתעכל המאכל והטוב שבו מתהפך לדם, והמזון הולך אל הכבד ומתפשט בכל העורקים והאיברים כנודע, והרע שבו יורד דרך בני מעים ויוצא לחוץ עד כאן לשונו עיין שם. וזה שאמר דּוֹק בְּכָכֵי שתטחן המאכל, ואחר כך תִשְׁכַּח בְּנִגְרֵי הוא גמר הבירור, שהטוב נגרר למקומו והרע נגרר למקומו.
שִׁינְנָא, שָׁרִי שַׂקִּיךְ וְעַיִיל לַחְמָא. יש להקשות למה קראו עתה 'שִׁינְנָא' כשלמדו דבר זה? ונראה לי בס"ד דאיתא בגמרא דמגילה (דף יב.) והשתיה כדת אין אונס (אסתר א, ח), כדת של תורה, מה דת של תורה אכילה מרובה משתיה אף סעודה של אותו רשע אכילה מרובה משתיה, ופירש רש"י ז"ל כדת של תורה באכילת מזבח, והגאון רא"ם ז"ל פירש דאיתא באבות (ו, ד) כַּךְ הִיא דַּרְכָּהּ שֶׁל תּוֹרָה, פַּת בַּמֶּלַח תֹּאכֵל וּמַיִם בַּמְּשׂוּרָה תִּשְׁתֶּה, נמצא על אכילה לא אמר שיעור ומדה אלא סתם פת במלח לאכול כל שיעור שתרצה, אבל בשתיה אמר שיעור מדה, שאמר ומים במשורה תשתה, נמצא דרך של תורה אכילה מרובה משתיה עד כאן דבריו. ולזה אמר לו כאן שִׁינְנָא מאחר שאתה חכם חריף שונה הלכות צריך אתה לאחוז בדרכה של תורה יותר משאר אדם, ולכן שָׁרִי שַׂקִּיךְ וְעַיִיל לַחְמָא שתאכל פת חריבה בלא שיעור מדה, מיהו עם כל זה אני מזהירך עַד אַרְבְּעִין שְׁנִין, מִיכְלָא מַעֲלִי, מִכָּאן וָאֵילָךְ, מִשְׁתֵּי מַעֲלִי, וכל זרוז זה עשה לו לשם שמים להוסיף בו כח לעבודת הבורא יתברך. ועוד נראה לי בס"ד רמז לו בזה על לחמה של תורה ועל יינה של תורה, כי שני למודים הם הא' הגרסה וזה נקרא 'לֶחֶם' והב' העיון והסברה וזה נקרא 'יַיִן' כמו שנאמר (משלי ט, ה) לְכוּ לַחֲמוּ בְלַחֲמִי, תחלה שהוא הגרסה, ואחר כך וּשְׁתוּ בְּיַיִן מָסָכְתִּי, לימוד הסברה והעיון, ובא לזרזו בלימוד הגרסא, ואמר לו אף על פי שאתה שִׁינְנָא רצונו לומר חריף ותמצא סימן טוב ויפה בלימוד הסברה והעיון יותר משאר בני אדם עם כל זה תתמיד עתה בלימוד הגרסא. וזה שאמר שָׁרִי שַׂקִּיךְ וְעַיִיל לַחְמָא הגרסה, וְעַד אַרְבְּעִין שְׁנִין, מִיכְלָא שהוא לימוד הגרסא מַעֲלִי, מכאן ואילך כיון שנעשה בֶּן אַרְבָּעִים לַבִּינָה (אבות ה, כא) שנחקק על לוח לבו הגרסה ולא ישכחנה אז ירבה עתותיו בלימוד הסברה והעיון, והיינו משתי הוא לימוד הסברה מַעֲלִי, גם רמז לפי דרכו שָׁרִי שַׂקִּיךְ [430] גימטריא ת"ל הם חמשה שמות אלהים שהם הגימטריא [כלומר ה׳ פעמים 'אלהים' [86] = 430], וְעַיִיל לַחְמָא לחם כף הוא סוד ג' הויו"ת [26×3=78] שהם מספר 'לֶחֶם' [78] הנמשכים מן כתר למתק הגבורות, וכף רמז לכתר בסוד כִּי מֵאִתְּךָ הִיא מְנוּחָתָם שצריך לכוין מאת כתר מנוחתם במנחת שבת כנודע.
מֵהָכָא לְקַרְחִינָאָה כַּמָּה הֲוָה?. הנה בודאי לא היו עושים ויכוח בדברים של נערים שאין בהם ממש, דאם היה הצדוקי כסיל לדבר דברי שכלות לא היה רבי יהושע בן קרחה נטפל להשיב על דבריו, דכתיב (משלי כו, ד) אַל תַּעַן כְּסִיל! אך נראה ודאי שהיה הויכוח ברמז. ונראה לי בס"ד מה שאמר מֵהָכָא לְקַרְחִינָאָה שקורא את יעקב אבינו ע"ה בשם 'קֶרַח' כי היה איש חלק, ורבי יהושע בן קרחה קורא לעשו 'סָרִיס' שעתיד להסתרס, שיוקח ממנו אות וא"ו וישאר 'עָשׁ' ואז יתקיים בו (ישעיהו נ, ט) עָשׁ יֹאכְלֵם ויתאבד לגמרי, והמין שאל מכאן עד זמן ממשלתו של קַרְחִינָאָה שהוא יעקב כַּמָּה שָׁנִים הֲוָה? ואמר לו כמו שיש מכאן עד מפלתו של גוֹזִינָאָה הוא עשו הסריס שעתיד להסתרס באות וא"ו, דהא בהא תליא כשעשו נופל יקום יעקב. וחזר הצדוקי ואמר בַּרְחָא קַרְחָא בְּאַרְבַּע, פירוש לישראל קורא אותם בשם עַז כי אמרו רבותינו ז"ל (ביצה כה:) שהם עזין שבאומות, ואמר שהם קרחה בארבע שנעשו קרחה בארבע כנפות העולם שנתפזרו שם, וכל מקום שהם חונים הם כמו קרחה שהם מובדלים מן האומות בכל דבר, כמו שנאמר (במדבר כג, ט) הֶן עָם לְבָדָד יִשְׁכֹּן וּבַגּוֹיִם לֹא יִתְחַשָּׁב, ונמצא שהם מובדלים כמו קרחה שעושים לבגד שהיא מסוימת וניכרת בהבדלתה משאר הבגד, ורצונו לומר כיון שנתפזרו בארבע רוחות העולם קשה קיבוצם ורחוק הוא מן הדעת! והשיב לו עַקִּירָא שְׁלִיפָא בִּתְמַנְיָא, פירוש עתיד הקב"ה לעקור אותם מארצות הגויים ולשלוף מבין האומות בִּתְמַנְיָא, רצונו לומר בזכות תורה שבעל פה שיש בה שמונה דרגין, שהם כשר ופסול טמא וטהור אסור ומותר חייב וזכאי. או יובן אומרו 'בִּתְמַנְיָא' רמז לחיבור ויחוד שם הוי"ה ושם אדני שהם שמונה אותיות. או יובן בזכות המילה שהיא בשמונת ימים, כמו שנאמר (תהלים יב, א) לַמְנַצֵּחַ עַל הַשְּׁמִינִית, שהגאולה תהיה בזכות המילה, והקהה שיניו בזה שהוא סריס ולא שייך בו מילה. או יובן אומרו 'בַּרְחָא' אלו ישראל, נעשו קרחה בארבע שנסתלקה מהם בגלות הארת ארבעה בגדים מן השמונה בגדים של כהן גדול, כמו שכתב הרב הקדוש מהרש"ם ז"ל בסוד הכתוב (ישעיהו ג, א) וּבְפִשְׁעֵיכֶם שֻׁלְּחָה 'אִמְּכֶם' שהוא ראשי תיבות של ד' בגדים [ כ תונת ו א בנט ו מ גבעות ו מ כנסים], ונשאר אצלם עתה הארה של החצי דוקא למעלה במקדש של מעלה, והשיב לו עיקרא שְׁלִיפָא בִּתְמַנְיָא, רצונו לומר שיעקור הקב"ה את עכו"ם וישלוף ישראל מתוכם, אז ישראל שלמים בתמניא שתחזור העטרה ליושנה.
אָמַר לֵיהּ: גּוֹזָא גּוֹזָא, תְּלָת אָמַרְתְּ לִי, תְּלָת אַמְרֵי לָךְ: הַדְרַת פָּנִים, זָקָן. שִׂמְחַת לֵב, אִשָּׁה. הנה אם נדקדק בדברי המין אף על פי שהוא פרט שלשה דברים לא היה בדבריו חסרון אלא אחת, שהיה יחף מפני שהיה אותו יום ט' באב אבל באמת חסרון רכיבה הוא חסרון מעלה ואין זה חסרון ממש, מה שאין כן שלשה שאמר רבי יהושע בן קרחה הם שלשה חסרונות גמורים ממש, וגם הם באים כולם ביחד בבת אחת, ולא עוד אלא שהם קבועים בו לעולם ולית להו תקנה, מה שאין כן חסרון המנעל זה לפי שעה מפני שהיה אותו יום ט' באב והוא לובש אחר כך, ואפילו אותו יום יכול ללבשו אם הולך בין הגויים. ולכן אמר לו רבי יהושע בן קרחה ת ְּלָת אָמַרְתְּ לִי, על דעתך הם שלשה חסרונות אך אתה תלת שמעת שמע כלומר 'הבן' רצונו לומר תבין בהם איך הם שלשה חסרונות גמורים ואיך הם קבועים בך לעולם והם הַדְרַת פָּנִים וכו', בָּרוּךְ הַמָּקוֹם שֶׁמְּנָעוֹ מִכֻּלָּם, 'שֶׁמְּנָעוֹ' דייקא דאין לו תקנה להחזירם לו, 'מִכֻּלָּם' דייקא דכולם איתנהו ביה בבת אחת, וזה בשמעו שלשה אלה שפרט שהם שלשה חסרונות ממש, והוא לא אמר לו שלשה חסרונות ממש חרה לו, ואמר קַרְחָא מַצּוּיָינָא שהטחת עלי דברים יותר ממה שאמרתי לך כדי לריב עמי, והשיב לו עַקִּירָא שְׁלִיפָא שהוא עקור מבנים ואשה ושלוף מן הזקן שאי אפשר להשיג את אלו לעולם, תוכחה היש בפיך דבר להוכחני דאני באמת וצדק דברתי ולא הטחתי דברים יותר מן הראוי, והא דאמר לו גּוֹזָא גּוֹזָא בכפלים רצונו לומר שהוא סריס, שאינו עושה פירות הן ברוחניות, הן בגשמיות מכל וכל.
הַדְרַת פָּנִים, זָקָן. שִׂמְחַת לֵב, אִשָּׁה. (תהלים קכז, ג) "נַחֲלַת ה', בָּנִים". נראה לי בס"ד שלשה אלה ראשי תיבות 'הַשֵּׁן' ה דרת ש מחת נ חלת, וזהו שנאמר (שיר השירים ז, ה) צַוָּארֵךְ כְּמִגְדַּל הַשֵּׁן, ואלו תלויים זה בזה כי בזקן מאיר שם 'שדי' והנזהר בזקן מאיר לו שם 'שדי', וידוע כי שם שדי מלואו 'תק' [500] ובזה מאיר ב'תק' אברים של איש ואשתו, כי דבאיש יש רמ"ח ובאשה רנ"ב [248+242=500], וכיון שהאיר בהם שם 'שדי' זוכה לבנים.
מִפְּנֵי מַה לֹּא הִקְבַּלְנוּ פָּנֶיךָ בָּרֶגֶל, כְּדֶרֶךְ שֶׁהִקְבִּילוּ אֲבוֹתַי לַאֲבוֹתֶיךָ?. נראה לי בס"ד אף על גב שדבר כן בדרך ענוה, עם כל זה לא הוציא דברים אלו לבטלה אלא דבר נכונה, דידוע כמו שיש אדם שיש לו עין הרע בר מינן, שקווים של עניו מטלים ארס באותו דבר שיסתכל בו, כמו כן נמי יש אדם טוב שיש לו עין טובה אשר קווים של עינים שלו מטילין ברכה וטובה באותו דבר שמסתכל בו. ובזה פרשתי בס"ד מה שאמר בועז לרות (רות ב, ט) עֵינַיִךְ בַּשָּׂדֶה אֲשֶׁר יִקְצֹרוּן, שרוצה שתסתכל בשדה כדי שתטיל בה ברכה, ועל עינים אלו נאמר (שיר השירים ז, ה) עֵינַיִךְ בְּרֵכוֹת בְּחֶשְׁבּוֹן, רצונו לומר הסתכלות עיניך עושה ברכה אפילו בדבר שנמדד ונמנה שנודע חשבונו כמה, ולכן אמר לו מדוע לֹּא הִקְבַּלְנוּ פָּנֶיךָ, רצונו לומר למה לא באת אצלי כדי שאקביל פניך שאסתכל בפניך ואמשיך לך ברכה וטובה בהסתכלי בך?! וגם עוד רוצה לומר שאני ארויח טוב מן הסתכלות פניך.
מֵשִׂים שָׁלוֹם בַּבַּיִת בָּטֵל. אף על גב דאין סיבה זו שייכה לאשר לא בא להקביל פניו, נראה לי בס"ד דהוצרך לגלות לו דבר זה שלא יחשוב כל זו החלישות אשר הגיד לו המה מסיבת רוב תשמיש שהוא מכחיש האדם, ולכך אמר לו כבר בטל ואין לו שום תשמיש עתה, אך חלישות זו היא מחמת רוב ימים של זקנה ממש.
תַּלְמִידֵי חֲכָמִים, כָּל זְמַן שֶׁמַּזְקִינִין, חָכְמָה נִתּוֹסֶפֶת בָּהֶם. נראה לי נקיט כָּל, לומר בין זקנה שהיא מרוב ימים, בין הוא מחמת רוב עמל וטורח ויגיעה רבה או צער וצרות.
"וְתָפֵר הָאֲבִיּוֹנָה", זוֹ חֶמְדָּה. פירוש תאות התשמיש שהיא קשורה באותו אבר, והוא הנקרא אֲבִיּוֹנָה דהיינו 'אב יונה' כי אשה כשרה נקראת 'יוֹנָה' מה יונה אינה מזדווגת חוץ מבן זוגה כך אשה כשרה, ולכן ישראל נקראו בשם יונה כנודע. וזה אבר התשמיש הוא אב ליונה זו האשה המיוחדת שכל תשמישו בה דוקא, וכח התאוה עצור באותו אבר, לכך על ביטול התאוה קאמר וְתָפֵר הָאֲבִיּוֹנָה. ואומרו אִשָּׁה חֵמֶת מָלֵא צוֹאָה, וּפִיהָ מָלֵא דָם, פירוש דרכו של אדם להיות נמאס מן שכבת זרע ומדם נדה, והנה הוא רואה אותו מקום מלא שכבת זרע, גם ממנו תוצאות דם הנדה, ועם כל זה רץ לתשמיש כי גזרת מלך היא זאת כדי שיהיה פריה ורביה בעולם.

Daf 152b

תְּנֶהָ לוֹ, כְּמוֹ שֶׁנְּתָנָהּ לְךָ בְּטָהֳרָה אַף אַתָּה בְּטָהֳרָה. יש להקשות דאם די לו בלא תוספת אם כן למה נתנה לו? ונראה לי דודאי לא נתנה לו אלא כדי למלאת לה חסרונה ויחזרנה בתוספת מרובה, אך לכל נפש יש מלבוש ומצוהו שתתן אותה לו במלבוש טהור נמי שנתנה לך במלבוש טהור, ולכן מסיים במשל על גופם של צדיקים וכו', וגופם קאי על מלבוש של הנפש שנחשב גוף לגבי הנפש.
מָשָׁל לְמֶלֶךְ בָּשָׂר־וָדָם שֶׁחִלֵּק בִּגְדֵי מַלְכוּת לַעֲבָדָיו. נראה לי בס"ד הוא משל לכוחות הנפש אשר מהם תהיה ההשכלה והחכמה לעשות המעשים כולם בעולם הזה, וּפִּקְחִים שֶׁבָּהֶם קִפְּלוּם וְהִנִּיחוּם בְּקוּפְסָא, המשיל את יראת שמים לקופסא כדכתיב (ישעיהו לג, ו) יִרְאַת הֳ' הִיא אוֹצָרוֹ, נמצא היראה נמשלה לאוצר, והם הניחו כל כוחות הנפש בְּקוּפְסָא, רצונו לומר להשתמש בהם בענייני יראת שמים בלבד ולא יעשו בהם תשמיש חיצוני, אבל הַטִּפְּשִׁים שֶׁבָּהֶם הָלְכוּ וְעָשׂוּ בָּהֶם מְלָאכָה, רוצה לומר מלאכת הגשמיות של מותרות ותענוגי עולם הזה, והשכילו מכוחות הנפש השכלה להרע, כמו שנאמר (ירמיהו ד, כב) חֲכָמִים הֵמָּה לְהָרַע וּלְהֵיטִיב לֹא יָדָעוּ. וסוף דבר על פִּקְחִים הם הצדיקים אשר יתנו כלים הם כוחות הנפש ומלבושי הנפש לאוצר העליון להיות צרורים בצרור החיים, וְהַגּוּפִים שֶׁל הַצַדִּיקִים יֵלְכוּ לְבָתֵּיהֶם לקבר אחר הפטירה, לְשָׁלוֹם ששם יהיו מושכבים בלי רקבון עד זמן התחיה ויחיו ויתענגו על רוב שלום גם הם, אך על הַטִּפְּשִׁים שהם הרשעים אמר כלים שהם כוחות הנפש יִנָּתְנוּ לִכְבִיסָה שיתכבסו הן על ידי גהינם הן על ידי גלגול כדומם צומח חי מדבר כל אחד לפי הראוי לו לנקותו, והגופים יִתְחַבְּשׁוּ בְּבֵית הָאֲסוּרִים הוא הקבר ששם מתייסרים ברימה ותולעה עד היותם עפר ממש! ומה שאמר שֶׁל רְשָׁעִים, זוֹמְמוֹת וְהוֹלְכוֹת, פירוש על דרך שאמרו רבותינו ז"ל (עבודה זרה ה.) עבירה מלפפתו והולכת עמו לגיהנם, והיינו על כוחות הטומאה שנבראו מן העבירות, וכן כאן זוֹמְמוֹת בכוחות הטומאה ההם.
שֶׁל בֵּינוֹנִים מַאי? אָמַר לֵיהּ אִיכָּא שָׁכִיבְנָא וְכוּ'. פירוש רב נחמן שמע האי מלתא משמואל בלחישה וידע ששמואל לא גלה אותה לזולתו, ולכן אמר לו יפה עשיתם ששאלתם דבר זה ממני עכשיו, שאם היה נפטר קודם שיגלה היה אבד דבר זה, דאין גלוי עדיין לאדם אחר.
וּמַנּוּ מָרִי דְּלָא יָדַעְנָא לֵיהּ?. נראה לי לאו משום גאוה חס וחלילה קפיד, אלא משום כבוד תורה שהוא היה מגדולי הדור שקדמו ומקשי לו מן דור אחרון, וכהאי גוונא מצינו שהקפיד מנשה על רב אשי בפרק חלק משום דקראו חברין.
וְהָא קְרָא כְּתִיב: (קהלת יב, ז) "וְיָשֹׁב הֶעָפָר עַל הָאָרֶץ כְּשֶׁהָיָה"!. מקשים אמאי לא הקשה מפסוק (בראשית ג, יט) כִּי עָפָר אַתָּה וְאֶל עָפָר תָּשׁוּב, שהוא פסוק תורה? ונראה לי בס"ד דהתם יש להקשות שישוב מקצתו דהיינו הבשר בלבד שהוא רך וישארו העצמות כמו שהן, ולכן הביא פסוק זה חדא כי תיבת 'כְּשֶׁהָיָה' יתירה, על כן יש לומר דבא לומר שישוב כולן כשהיה ממש, ועוד דכתיב כאן (קהלת יב, ז) וְהָרוּחַ תָּשׁוּב אֶל הָאֱלֹהִים, מה התם כולה אף כאן כולו ואפילו עצמות. ואחר שתירץ לו חילוק בין צדיקים ובין בעלי קנאה, אז גַּשְׁשֵׁיהּ לראות אם זה רק בעצמות או אם אפילו בבשר גם כן כדי שידע אמיתות הענין? וכיון דחזא ביה מְשָׁשָׁא פירוש ממשות בשר, אז הקשה לו מפסוק כִּי עָפָר אַתָּה שהוא פסוק תורה, דעתה ליכא לשנויי דאיירי בבשר דוקא, דהא ראה הבשר קיים. והא דאמר לו לָא אַקְרְיָיךְ מִשְׁלֵי, פירוש דהיה לו ללמדך פסוק משלי שבו יתבאר הפסוק דקהלת שהוא סתום, ונראה לי ב' פעמים 'קִנְאָה' [156] כמנין 'יבש' [312], וגם הוא כמנין 'רקיב' []:
אָמַר לֵיהּ: לֵיקוּם מַר לְגַוֵּיהּ דְּבֵיתָא וְכוּ'. נראה לי ודאי רב נחמן לא טעה בזה, אלא רצונו לומר כדי לקברו בביתו בכבוד לא ישאר בתוך שדהו, ואמר לו כן לֵיקוּם מַר לְגַוֵּיהּ דְּבֵיתָא, ליטול רשות זמנו כדי לפנותו מקבר זה, ומה שהשיב לו דַּאֲפִלּוּ נְבִיאֵי לָא קָרִית, רצונו לומר על הראשנה יש לומר קרא בקטנותו ושכח עתה כי הוא עסקו בתורה שבעל פה, אך פסוק זה הוא בנביאים דיחזקאל שקורין בהפטרה בכל שנה ואיך תשכח? על כן מוכרח לומר שלא למדת כלל!
הָתָם בְּתוֹךְ שְׁנֵים עָשָׂר חֹדֶשׁ הֲוָה. הנה רבי אבהו השיב לאותו מין בקיצור מפני שאינו ראוי לגלות סוד דבר זה אליו, אך רבינו האר"י ז"ל בשער הפסוקים (ספר שופטים, סימן ה') בפסוק (שמואל א' ב, יט) וּמְעִיל קָטֹן תַּעֲשֶׂה לּוֹ, ביאר סוד הנפלא הזה על נכון יעויין שם.

Daf 153a

מֵהֶסְפֵּדוֹ שֶׁל אָדָם נִכָּר, אִם בֶּן הָעוֹלָם הַבָּא הוּא אִם לָאו. נראה לי בס"ד על פי מה שכתב רבינו האר"י ז"ל כל שנאמר בו 'בֶּן עוֹלָם הַבָּא' אינו צריך סיוע מאחרים בעלייתו, אלא אדרבה הוא יהיה מסייע לאחרים להעלותם עמו, אבל הנאמר בו 'יֵשׁ לוֹ חֵלֶק לָעוֹלָם הַבָּא' הנה הוא צריך לסיוע מצדיקים אחרים בעלייתו בסוד הבינה הנקראת 'עוֹלָם הַבָּא' ולכן נאמר בו 'יֵשׁ לוֹ חֵלֶק' והרוב הם מכת זו שאמור בם יש לו חלק לעולם הבא, לזה אמר התנא כל ישראל יֵשׁ לָהֶם חֵלֶק לָעוֹלָם הַבָּא. ולזה אמר מֵהֶסְפֵּדוֹ שֶׁל אָדָם נִכָּר, אִם 'בֶּן הָעוֹלָם הַבָּא', רצונו לומר אם תראה אחרים בוכים עליו זה סימן שהוא הגיע למדרגת בֶּן הָעוֹלָם הַבָּא שיש ממנו סיוע והטבה לאחרים, לכן מדה כנגד מדה מתעוררת הבכיה באחרים לבכות עליו, וגם עוד נראה גם כן בודאי זה בחייו הטיב לאחרים, שהעלה תפילות ומצות שלהם למקום גבוה על ידי תפלה ומצות שלו ולכך בוכים עליו עתה דמזלייהו חזי. ובזה יובן המאמר שאחר זה דבעא רבי אלעזר מן רב אֵיזֶה הוּא בֶּן הָעוֹלָם הַבָּא? ואמר לו (ישעיהו ל, כא) וְאָזְנֶיךָ תִּשְׁמַעְנָה דָבָר מֵאַחֲרֶיךָ וכו' ותמוה! אך כפי הנזכר מובן היטב, דהרוב הם מן כת שֶׁיֵּשׁ לָהֶם חֵלֶק לָעוֹלָם הַבָּא דאלו צריכין לצדיק אמצעי, ולכן ידמו לארבעה אצבעות שבהם שלשה פרקים שיש אמצעי בניהם, אך אותו שהוא בֶּן הָעוֹלָם הַבָּא אינו צריך לצדיק אחר אמצעי, וזה ידמה לגודל שהוא שני פרקים בלבד, ומין זה הם מועטים, כמו שאמר (סוכה מה:) 'ראיתי בני עליה והם מועטים' לכך נרמזו באצבע אחר שהוא הגודל, וידוע דהגודל נקרא בלשון תורה בֹּהֶן, ואחרי אותיות 'אָדָם' יש אותיות 'בֹּהֶן' שהוא הגודל הרומז על בני עולם הבא, וזה ששאל אֵיזֶה הוּא בֶּן הָעוֹלָם הַבָּא? והשיב וְאָזְנֶיךָ תִּשְׁמַעְנָה דָבָר מֵ 'אַחֲרֶיךָ' דייקא, רצונו לומר שידמו אותך לבהן שהוא אַחֲרֶיךָ דהיינו אחר שם 'אָדָם' שיש לך, לאמר זה הדרך של 'בֶּן עוֹלָם הַבָּא' הרמוז כאן הוא אשר תלכו בו, שלא תהיו דוגמת שאר אצבעות שיש בהם פרק אמצעי.
בְּנֵי גְּלִילָאָה אַמְרֵי: עֲשֵׂה דְּבָרִים לִפְנֵי מִטָּתְךָ. בְּנֵי יְהוּדָה אַמְרֵי: עֲשֵׂה דְּבָרִים לְאַחַר מִטָּתְךָ. נראה לי בס"ד יש עושה צוואה שיחלקו למנוחתו ממון ומזון לעניים בתוך השבעה, והחודש, והשנה, ויש מצווה שיביאו בעלי תורה ללמוד למנוחתו, ושני מיני צוואות אלו נרמזו באותיות הסמוכים לְ 'מִטָּה' כי מצד אחד יש אותיות חֶלֶד שמצווים לחלק ממון ומזון לעניים אשר זה הוא הנאה של עולם הזה הנקרא חֶלֶד, ומצד אחר יש אותיות נוֹי, זה רמז להמצווה שיביאו בעלי תורה לקשט נפש באור תורה, שהוא קשוט רוחני הנקרא בשם נוֹי, כמו שכתב באידרא זוטא 'נוי דנוקבא כולא מנוי דדכורא הוא' ועל מה שכתבו המקובלים בביאור נוֹי הנזכר. ואיתא בעירובין (דף נג) בְּנֵי גְּלִילָאָה לא היו בני תורה, אבל בְּנֵי יְהוּדָה היו בני תורה יעוין שם, לכן בגלילאה דלא שכיחי בהו לומדי תורה הרבה כדי שיהיו באים לבית הנפטר לעסוק בתורה למנוחתו, לכך אומרים עֲשֵׂה דְּבָרִים 'לִפְנֵי ' מִטָּתְךָ, תצווה על הנאת הַחֶלֶד הרמוז לִפְנֵי אותיות 'מִטָּה' שיחלקו מזון וסעודה לעניים, אך בְּנֵי יְהוּדָה שהיו בני תורה מצויים שם, אומרים עֲשֵׂה דְּבָרִים 'אַחַר ' מִטָּתְךָ, שתצווה שיביאו בני תורה לעסוק בתורה שהיא נוֹי הנפש הרמוז אַחַר אותיות 'מִטָּה'.
שׁוּב יוֹם אֶחָד לִפְנֵי מִיתָתְךָ. נראה לי בס"ד כל כ"ד שעות נקרא יוֹם אחד דכתיב (בראשית א, ה) וַיְהִי עֶרֶב וַיְהִי בֹקֶר יוֹם אֶחָד, ועיקר התיקון צריך לתקן בשם 'אדני' שיש בו כ"ד צירופים כנגד שיעור יוֹם אֶחָד שהוא כ"ד שעות. ולזה אומר שׁוּב יוֹם אֶחָד לִפְנֵי מִיתָתְךָ.
וְאַף שְׁלֹמֹה אָמַר בְּחָכְמָתוֹ: (קהלת ט, ח) "בְּכָל עֵת יִהְיוּ בְגָדֶיךָ לְבָנִים, וְשֶׁמֶן עַל רֹאשְׁךָ אַל יֶחְסָר". פירוש דהאדם במותו מלבישים אותו תכריכין לְבָנִים, וצריך לצייר בחייו במחשבתו בְּכָל עֵת זמן זה של לבישת הלבנים כדי שיכנע לבבו מזכרון המות. ואז על ידי כך שֶׁמֶן, הוא החכמה הנקראת שֶׁמֶן אפילו עַל רֹאשְׁךָ, רוצה לומר במחשבה שֶׁבְּרֹאשׁ לֹא יֶחְסָר שתהיה נקי וטהור גם מצד המחשבה שלא יוכל יצר הרע לטנפה, וכל שכן שלא יוכל לטנף דבור ומעשה שלך.
דָּבָר אַחֵר: "בְּכָל עֵת יִהְיוּ בְגָדֶיךָ לְבָנִים", אֵלּוּ צִיצִית. "וְשֶׁמֶן עַל רֹאשְׁךָ אַל יֶחְסָר", אֵלּוּ תְּפִלִּין. נראה לי בס"ד דהציצית לובשו האדם בכל עת דנוהג גם בשבת ויום טוב, אבל תפילין אינו לובשו בשבת ויום טוב, אך עם כל זה הארתו לא תחסר ממך, כי האדם צריך לכוין בשבת ויום טוב בשבח נִשְׁמַת כָּל חַי, דתיבות כָּל חַי [68] הוא מספר אהי"ה הוי"ה אהי"ה [68], וזו הכונה היא תמורת התפילין דממשיך הארתם על ידי כונה זו. ועוד נראה לי בס"ד 'בְּכָל עֵת יִהְיוּ בְגָדֶיךָ לְבָנִים' אֵלּוּ צִיצִית, דהלבן אינו נפסק וישנו בְּכָל עֵת אפילו בזמן הזה מה שאין כן התכלת, ועוד אמר 'וְשֶׁמֶן עַל רֹאשְׁךָ אַל יֶחְסָר' רצונו לומר אף על פי שחולצין התפילין אחר התפלה עם כל זה ישאר הרשימו שלהם וכמו שכתב רבינו האר"י ז"ל. או יובן בציצית אמרינן לעיל (דף לב) זוכה ומשמשין לו שני אלפים ות"ת [2800] עבדים שהם כנגד מספר האורות שכתב הרב"ש ז"ל, ובתפילין גם כן יש האורות כנגד מספר שני אלפים ות"ת הנזכרים, דבראש יש שני שי"ן שהם שבעה קוים כל קו נחשב כמאה, ויש מקום בראש להניח שני תפילין הרי אלף וארבע מאות, ויש בו ב' המשכות האחת מצד ההנחה והאחת מצד הברכה, בסוד 'אור פנימי ואור מקיף' נמצא יש כאן שני אלפים ושמונה מאות [2800] כמו סך הנמצא בציצית.

Daf 153b

אַמַּאי לֹא רָצוּ חֲכָמִים לְגַלּוֹתָהּ? מִשּׁוּם: (משלי כה, ב) "כְּבֹד אֱלֹהִים הַסְתֵּר דָּבָר, וּכְבֹד מְלָכִים חֲקֹר דָּבָר". יש להקשות למה הביא סוף הפסוק כְבֹד מְלָכִים דאינו צריך לענין? ונראה לי בס"ד דלא תקשי על רבי יצחק אם החכמים לא רצו לגלותה איך הוא גילה? לכך הביא כְבֹד מְלָכִים חֲקֹר דָּבָר 'מאן מלכים? רבנן!' וזה כבודן שתחקור על דבר שלהם כדי לפרשו ולבאר טעמו שלא יהיה סתום ותמוה בעיני השומעין, על כן ראה כאן רבי יצחק דתקנה זו של פָּחוֹת מֵאַרְבַּע אַמּוֹת היא פשוטה וישיג כל אדם זה בשכלו, וכיון דלאו אמרוה רבנן במשנה יחשוב שנעלמה מהם, והוא השיג מה שלא השיגו הם וזה חסרון גדול בכבודם, לכך הוצרך לפרש ולומר גם הם השיגו תקנה זו, והא דלא אמרו אותה במשנה משום דחשו פן יצא תקלה ממנה שיעביר ד' אמות ברשות הרבים, ועל זה אמר דוד המלך ע"ה (תהלים קיט, יא) בְּלִבִּי צָפַנְתִּי אִמְרָתֶךָ לְמַעַן לֹא אֶחֱטָא לָךְ.

Daf 154a



Daf 154b



Daf 155a



Daf 155b

לֵית דְּעָנִי מִכַּלְבָּא, וְלֵית דְּעָתִיר מֵחֲזִירָא. נראה לי בס"ד דידוע מלכות פרס הקדמונית מכונית בשם 'כֶּלֶב' כמו שאמרו חכמינו ז"ל (מגילה דף יא:) על פסוק (נחמיה ב, ו) וְהַשֵּׁגַל יוֹשֶׁבֶת אֶצְלוֹ, זו כלבתא דכורש, בלשון פרסי הקדמון הוא כֶּלֶב, ולכן בבית שני שנבנה על ידי פרס היה נראה באש המזבח כֶּלֶב. ומלכות זו שמכונית בשם 'כֶּלֶב עַנְיָא' שלא נמשכה זמן הרבה. וְלֵית דְּעָתִיר מֵחֲזִירָא זו אדום שנמשלה לחזיר, כמו שאמרו חכמינו ז"ל על פסוק (תהלים פ, יד) יְכַרְסְמֶנָּה חֲזִיר מִיָּעַר, נמשכה מלכותם הרבה בעונותינו הרבים. או יובן בס"ד דרך רמז, בעל לשון הרע נקרא כֶּלֶב כידוע, וכמו שאמרו על פסוק (במדבר לב, מב) וַיִּקְרָא לָה נֹבַח, ולכן אמרו רבותינו ז"ל (פסחים קיח) שראוי להשליכו לכלבים, לֵית עַנְיָא כָּמוֹהוּ, כי בעבור דבורים של לשון הרע הוא מאבד כל מצותיו וזכיותיו, שנוטלם אותו המספר עליו ונשאר עני מרוד ריקם! וְלֵית דְּעָתִיר מֵחֲזִירָא הוא בעל גמילות חסדים, שמחזר לגבות לעניים ולחלק להם שנקרא חֲזִירָא כמו שאמרו לקמן (בדף קנו), הַאי מַאן דִּבְמַעֲלֵי שַׁבְּתָא, יְהֵא גְּבַר חַזְרָן, אָמַר רַב נַחְמָן בַּר יִצְחָק חַזְרָן בְּמִצְווֹת, לֵית דְּעָתִיר מִנֵּיהּ! כי בזה הגמילות חסדים שעושה אפשר שיחיה נפשות, שיהיה הוא סיבה לחיותם כגון שהם עניים וחולים, ובזה יהיה לו חלק וזכות במצות ומעשים טובים אשר יעשו בשנים שיעמדו בעולם, וכמו המעשה של אותו קמצן שנתן הביצה לעני, והרויח על ידי כן ריוח רב מאד מצד המצות שעשה זה בחייו אחר כך ותורה שלמד.

Daf 156a

הַאי מַאן דִּבְמַעֲלֵי שַׁבְּתָא, יְהֵא גְּבַר חַזְרָן. אָמַר רַב נַחְמָן בַּר יִצְחָק: חַזְרָן בְּמִצְווֹת. פירוש לא תימא חַזְרָן רצונו לומר מְחַזֵּר עַל הַפְּתָחִים, שכן המנהג בערב שבת לחזר על הפתחים כל עני וחסר לחם, לכך פירש חַזְרָן בְּמִצְווֹת, וכן בְּכוֹכָב צֶדֶק נמי אצטריך לפרש צַדְקָן בְּמִצְווֹת, דלא תימא צַדְקָן רצונו לומר בַּעַל צְדָקָה בלבד, לכך פירש צַדְקָן בְּמִצְווֹת, לשון צדקות הכולל על כל המצות כולם.
אָמַר אַבַּיֵּי: מַר נַמִּי, עָנִישׁ וְקָטִיל. אף על גב דְעָנִישׁ וְקָטִיל אינו מוציא דם וּמַאְדִּים מורה על דם, עם כל זה יש במאדים הנראה על דבר זה, כי מאדים מורה על אודם שהוא דין, ועניש וקטיל הורג בתגבורת הדין, ועוד כל מי שהוא עניש וקטיל תמצא עיניו אדומים תמיד, והרי הוא מסתכל באודם על אותו אדם שמענישו.
רַבִּי חֲנִינָא אוֹמֵר: מַזָּל מַחְכִּים, מַזָּל מַעֲשִׁיר, וְיֵשׁ מַזָּל לְיִשְׂרָאֵל. אין להקשות לרבי חנינא מהא דאברהם אבינו ועובדי דמייתי הש"ס, דגם רבי חנינא יודה אם מורה המזל לרעה ישתנה, ורק על הטובה לא ישתנה, ולכך נקיט 'מַחְכִּים מַעֲשִׁיר' וזהו דומיא דנבואה של נביא שיש בזה חילוק. והא דכתיב אַפִּינְקְסֵיהּ דְּרַבִּי יְהוֹשֻׁעַ בֶּן לֵוִי נראה ודאי גם רבי יהושע בן לוי לא דיבר אלא לפי הרוב, גם עוד יודה רבי יהושע בן לוי שהאדם בבחירתו ישנה טבעו ומזגו מרעה לטובה או להפך, וכנודע מאותו עובדא דאותו פלוסוף בענין השרטוט. והא דמקשי מן רב אשי ולא אמר דהוה מן המיעוט, היינו דקיימא לן להש"ס דכונתו לומר מזל יום גרם לי לטובה, ולהכי מקשי עוד ממה שאמר אֲנָא וְדִימִי בַּר קַקוּזְתָּא הַוְיָין בְּחַד בְּשַׁבָּא, אֲנָא מֶלֶךְ, וְהוּא הֲוָה רֵישׁ גַּנְּבֵי, כי היה יום אחד וגרם לי לטובה ולדימי בהפך? ומתרץ אוֹ כּוּלֵיהּ לְטִיבוּ, אוֹ כּוּלֵיהּ לְבִישׁוּ.
אָמַר לְפָנָיו: רִבּוֹנוֹ שֶׁל עוֹלָם, נִסְתַּכַּלְתִּי בְּאִצְטַגְנִינוּת שֶׁלִּי, וְאֵינִי רָאוּי לְהוֹלִיד בֵּן. יש להקשות כיון דאמר לו רחמנא (בראשית טו, ד) אֲשֶׁר יֵצֵא מִמֵּעֶיךְ מה מקום יש לדברים אלה שדבר עתה, שנראה כאלו אומר חס וחלילה הבטחה זו לא אפשר להיות?! ונראה לי בס"ד דודאי מאמין שהקב"ה ישנה לו המזל ויוליד אך חושש על אשר נמצא בזה נהנה הוא ממעשה נסים, ולכך הציע דברים אלו לפניו יתברך לידע אם יעשה לו הקב"ה תיקון לדבר? והשיב לו אין בזה משום נהנה ממעשה נסים, כי אני משנה המזל תחלה קודם שתעשה התשמיש של ההריון בכמה שנים, והנס הוא בשינוי המזל, באותה שעה עדיין לא יהיה בתשמיש שלך הריון, ואחר זה כשיהיה בתשמיש שלך הריון הנה הא זו אתיא ממילא, ואין כאן חשש נהנה ממעשה נסים.

Daf 156b

מַאי דַּעְתִּיךְ, דְּקָאִי צֶדֶק בְּמַעֲרָב, מְהַדָרְנָא וּמוּקְמִינָא לֵיהּ בְּמִזְרָח. נראה לי בס"ד אמרו רבותינו ז"ל (שבת דף פט:) זכות יעקב הועיל לאברהם אבינו ע"ה, דכתיב (ישעיהו כט, כב) לָכֵן כֹּה אָמַר הֳ' אֶל בֵּית יַעֲקֹב אֲשֶׁר פָּדָה אֶת אַבְרָהָם, וידוע יַעֲקֹב הוא מִזְרָח, ותצרף 'צֶדֶק' [194] עם מספר 'יַעֲקֹב' [182] יהיה 'שָׁלוֹם' [376], ושפע פריה ורביה הוא שָׁלוֹם, שבו תלוי שלום הבית בין איש לאשתו, וזה שאמר מְהַדָרְנָא לֵיהּ בְּמִזְרָח, שאצרף מספר צֶדֶק עם צֶדֶק שהוא מִזְרָח ובזה יהיה שָׁלוֹם של פריה ורביה.
אִי בַּר יִשְׂרָאֵל הוּא, אָזִיל וְאַתִּי. יש להקשות הא ודאי הכירו בו מקודם שהוא בַּר יִשְׂרָאֵל, דהא ודאי היו קרובים אצלם וידועים היטב בפרצוף פניהם, דהא בחזרה תכף ידעום שהן הן האנשים שדברו בעדם, אם לא ראום היטב בתחלה איך ידעום אחר כך? דדילמא אחריני נינהו דאיכא רבים קטלי באגמא! וכיון דנתקרבו אצלם ודאי הכירום דישראל הם מן הפיאות וממלבושם ומתואר פניהם, ולמה אמר לו בלשון ספק לֵימָא אָזִיל וְאַתִּי? ונראה לי בס"ד כיון שמואל בדבר זה להזכיר שם ישראל על זה האיש כדי למתק הגבורה בחסד, מפני שהיתה מדת הדין מתוחה על אותו האיש וידוע שבשם יִשְׂרָאֵל יש סוד מיתוק הגבורה בחסד כנזכר בתיקונים, יִשְׂרָאֵל 'שיר' משמאלה גבורה 'אל' מימינא חסד, ושמואל ע"ה עשה רפואה לזה האיש בפני אַבְלֵט בהזכירו שם יִשְׂרָאֵל בכונה הידועה לו וזה אַבְלֵט לא ידע. אי נמי שמואל כיון בזה דרך תפלה, אך לא התפלל להדיה עליו כדי שלא ירגישו המקטרגים לקטרג מאחר שהיתה מדת הדין מתוחה עליו, לכך הבליע התפלה בנעימה כאלו ספור דברים הוא מדבר לאבלט, אבל בלבו כיון בזה לתפלה, והשם יתברך בוחן לבבות קבל תפלתו ועשתה פירות בצירוף הטובה שעשה אותו האיש באותו סעודה וחזר לשלום.
שַׁוָאִי נַפְשָׁאִי כְּמַאן דִּשְׁקִילִי מִינֵיהּ. יש להקשות הא איכא בזה גזל שזה לא נתן ואכל מן האמצע בחינם? ונראה לי דאפשר שזה הגובה לא אכל אותו היום וזיכה חלקו לאותו האיש, אי נמי אותו האיש עצמו מאחר דיודע הוא שלא נתן לא אכל עמהם. אי נמי כגון שזה אחר כך הגיד לחביריו הענין בינו לבינם ומחלו לו, ובזה ניחא לתרץ דקדוק אחר דאמר לו שמואל מִצְוָה עָבַדְתְּ, דקשא פשיטא ומאי חידוש זה דאמר לו מִצְוָה עָבַדְתְּ? ובזה ניחא לומר אף על פי שבתחלה עשית ערמה ואכל זה שלא כדין אל תחשוב שזה הוה כמצוה הבאה בעבירה, אלא מצוה גמורה עבדת, מאחר שאחר כך גלית לחביריך הענין בסתר ומחלו לו מה שאכל מהאמצע. והנה במאמר הנזכר פירש בני ידידי כה"ר יעקב הי"ו הכתוב (תהלים מא, ב) אַשְׁרֵי מַשְׂכִּיל אֶל דָּל, כמו הך עובדא שעשה גמילות חסדים בחכמה והשכל, אז אפילו בְּיוֹם רָעָה ממש שקרוב הדבר גם כן יְמַלְּטֵהוּ הֳ'.
וּמִדְּרַבִּי עֲקִיבָא נַמִּי אֵין מַזָּל לְיִשְׂרָאֵל. קשא והלא רבי עקיבה קדים, והוה ליה למימר האי עובדא קודם הך דשמואל? ונראה לי בס"ד דהא ההוכחה ממעשה דשמואל עדיף טפי, דְאַבְלֵט ראה הוראת המזל לרעה קודם הנס בשעה אחת, ואיכא רבותא טפי שבמשך שעה אחת או שתים נשתנה המזל, אך בת רבי עקיבה הגידו הכל, דאי על הרעה ימים רבים קודם מעשה הנס, ובמשך שנים רבים על ידי רבוי מעשים טובים ותפילות וצדקות נשתנה המזל. ועוד נראה לי בס"ד דהתם איכא רבותא טפי, שזה האיש לא ידע ולא הרגיש ברעתו כדי שיצטער ויספיק לו הצער במקום מיתה, על דרך שאמרו רבותינו ז"ל (ברכות נה.) חלמא בישא עציבותיה מסתייה, מה שאין כן בת רב עקיבה כבר גילו הַכַּלְדָאֵי שנים הרבה קודם מעשה הנס והיו מצטערים אביה ואמה הרבה, וכמו שנאמר בגמרא הֲוָה דְּאִיגָא אַמִּילְתָא טוּבָא, ויתכן גם היא ידעה בענין זה, ולכן אין זה חידוש כל כך אם נשתנה המזל, כי הספיק כל אותו הצער תמורת המיתה, דנמצא נתקיים הוראת המזל במקצת על ידי הצער דהוה דְּאִיגָא אַמִּילְתָא טוּבָא. אי נמי נראה לי דבת רבי עקיבא שאני, כיון דנשאת ומיתתה נוגעת לבעלה החתן גם כן, אפשר שהוא היה מזלו חזק וממנו נתחזק המזל של הכלה ונתבטלה רעת המזל שלה שלה, וכדאמרי אינשי מזל מחזיק מזל, מה שאין כן בהך דשמואל דלא הוה כהאי גוונא, ועם כל זה נשתנה המזל לטובה ולא נתקיימה רעתו. אי נמי נראה לי אַבְלֵט כיון את היום ואת השעה שהוא דבר על אותו היום ואותו שעה שהולך בה, אבל כַּלְדָאֵי לא אמרו באיזה עת יהיה זה, אלא רק אמרו יוֹמָא דְּעַיְלָא לְבֵי גְּנָנָא, נמצא הוראת המזל לא היתה על יום ידוע ושנה ידוע, וידוע כל דבר שאינו מסויים וידוע בזמן ידוע לא יהיה חזק בקיום שלו, ולכן כתוב בספרי המקובלים ז"ל דהרוצה שיתקיים חלום טוב שלו יעמוד בבוקר ויכתוב השנה והחודש והשבוע והיום והשעה שראה החלום ואז יתחזק החלום יותר ויתקיים בודאי, וכן כתבו נמי בשם מוהר"ן ז"ל.
שָׁקַלְתֵּיהּ דִּיסְתְּנָאִי דִּיהָבַת לִי יְהַבְתֵּיה נִיהֲלֵיהּ. נראה לי בס"ד לכך הצליחה להרוג את הנחש בעיניו, בשביל שהיא עשתה הנאה לעני בעין טובה שלא נתנה לעני שליש ומחצה אלא נתנה כל סעודתה, ובשביל טובת עין שלה הצליחה להרגו בעיניו, ונרמז כל זה באותיות שם אביה הקדוש שהוא 'ע' קיבה', כלומר בשכר המתנה הזאת שהיא אכילה ומזון הקיבה שנתנה לעני הרגה את הנחש בעין שלו. גם 'עני' אותיות 'עין' בזכות צדקה שעשתה עם העני הרגה הנחש בעין שלו.
אָמַר לֵיהּ: מִצְוָה עָבַדְתְּ. יש להקשות פשיטה ומה חידוש חדש בזה? ונראה לי בס"ד דרצונו לומר גם עתה בסיפור זה שספרת לי עבדת מצוה, כי על ידי כן אדרוש דבר זה ברבים וידעו הכל כוחה של צדקה שתציל ממות במעשה רב זו! ולפי גרסת בעל עין יעקב דגריס 'מִצְוָה קָעָבְדַתְּ' יתיישב הלשון יותר על נכון, דלא אמר לה עָבַדְתְּ לשון עבר אלא קָעָבְדַתְּ עתה, דקאי על הסיפור הזה ועל אשר אני אספר מו"מ את המעשה שיהיה לך זכות בזה גם מכאן ולהבא. או נראה לי בס"ד רצונו לומר אל תחשבי שאכלת שכרך בעת ההצלה שנצלת מן המיתה, אלא גם עתה אחר ההצלה בנס קורא אני בך מִצְוָה עָבַדְתְּ! או יובן בס"ד על פי מה שכתב הרב חיד"א ז"ל (בחומת אנך משלי יח) כאשר יעשו צְדָקָה אזי נכנסת אות צד"י בתוך 'מָוֶת' ונעשה צירוף 'מִצְוֹת 'יעוין שם, וזהו מִצְוָה עָבַדְתְּ דבטל המות ונעשה מִצְוֹת. או יובן בס"ד על פי מה שכתב מהרש"א אותיות מִצְוָה יש בה שם הוי"ה, כי 'מצ' בא"ת ב"ש הוא 'יה' וידוע מה שכתב רבינו האר"י ז"ל על פסוק (ישעיהו לב, יז) וְהָיָה מַעֲשֵׂה הַצְּדָקָה שָׁלוֹם, שאם העני יתבע תחלה יהיה מזה צירוף 'וְהָיָה' אבל אם בעל הבית פושט ידו תחלה 'יִהְיֶה' צרוף שם הוי"ה ככתבו, והנה כאן העני דפק על הפתח ולא פשט ידו אליה, ורק היא קמה ופשטה ידה ונתנה לו נמצא נעשה אצלה צירוף השם ככתבו, ולזה אמר מִצְוָה עָבַדְתְּ, כי אותיות 'מִצְוָה' היא צירוף השם ככתבו. או יובן הכונה שנעשה הדבר הזה בשלימות מעשה ודבור וכונה ומחשבה שהם כנגד ארבע אותיות שם הוי"ה הרמוזים באותיות 'מִצְוָה'.
כַּסִּי רֵישֵׁיךְ, כִּי הֵיכִי דְּתִיהֱוֵי עֲלָךְ אֵימְתָא דִּשְׁמַיָּא. פירוש כיסוי נוסף על הנהוג כדי שלא יזדמן לו באיזה שעה שיהיה בגילוי הראש לגמרי אפילו רגע, ומה שבחרה בסגולה זו, מפני דידוע שהחיצונים והקליפות אין להם יניקה מן אור מקיף והם עומדים ערומים בלי מקיף, בסוד הכתוב (בראשית ג, א) וְהַנָּחָשׁ הָיָה עָרוּם, ולכן אם רואין אדם ערום בגילוי הראש הם נדבקין ונאחזין בו בחשבם שהוא דומה להם, ולכן הקפידו רבותינו ז"ל על גילוי הראש יותר כי החיצונים משוטטין באויר העולם, וכמו שאמר (איוב א, ז) הַשָּׂטָן: מִשּׁוּט בָּאָרֶץ וּמֵהִתְהַלֵּךְ בָּהּ, וכיון דישוטטו באויר המה יביטו בראש שהוא כנגדם יותר משאר הגוף. וידוע דהסטרא אחרא נח לה בעון גניבה שגונב האדם מחבירו יותר משאר עונות, מפני שבזה אז מדה כנגד מדה גם היא תגנוב מן הקדושה! וכמו שאמרו רבותינו ז"ל (סנהדרין קיג:) 'מאן רשעים? גנבי!' וביארנו הדבר במקומו, ולכן בחרה בסגולת שמירה זאת של כסוי הראש כדי שלא ישנה בשום פעם להיות בגילוי הראש אפילו זמן מועט, ובזה יבדלו החיצונים והקליפות ממנו ולא ישלטו חס וחלילה בו לעשות איזה גניבה חלילה כדאמרי לה כַּלְדָאֵי. והא דנזדמן פעם אחת דְּפַּסְקֵיהּ לְקִיבּוּרָא בְּשִׁינֵיהּ, נראה לי דמן השמים גלגלו דבר זה שיתגבר יצרו כל כך עליו כדי שלא יקוץ בדבר זה שהכריחתו אמו.

Daf 157a



Daf 157b

עוּלָא אִקְּלַע לְבֵי רֵישׁ גָּלוּתָא. יש להקשות למאי אצטריך הש"ס ללמדנו דאקלע לבי ריש גלותא, והוה ליה למימר עולא חזייה לרבה וכו'? ונראה לי בס"ד דבלאו הכי יש להקשות איך חשד עולא לרבה שהיה אדם גדול בתורה שיעשה דבר שלא כדין? והיה לו לדון מדעתו דמתעסק בעלמא הוה! לכך אשמועינן הש"ס דראהו בבית ריש גלותא ששם נמצאים בני אדם הרבה, וחשש שמא הם ילמדו היתר במדידה דלאו מצוה, דאין יודעין שהוא מתעסק בעלמא, לכך הוצרך לערער עליו כדי שישיב לו האמת ובזה לא יטעו הרואין, ואין הכי נמי אם היה רואהו בביתו לבדו לא היה מקשה לו כלום, כי היה דן הדבר כמו שהיה שהוא מתעסק בעלמא.
דְּיָתֵיב בְּאַוָּנָא דְּמַיָּא. התוספות פירשו 'אמבטי' כי כן הוא משמעות 'אוונא' אך רש"י ז"ל נד מפירוש זה ופירש 'גיגית' משום דאמבטי נחשת, ודרכן ליתן בתוכו מים, ואין רוחצים בו אלא בחמין, ובשבת לישב כל גופו במים חמין, ואפילו אם נאמר שהיה בפעם ההיא מים קרים או שלא היה נותן כל גופו במים עם כל זה היה לו לחוש מפני הרואין, מאחר שהכל יודעין דרך האמבטי במים חמין ודרך אז יושב בו רוחץ כל גופו, ומי יודע שלא רחץ כל גופו בו, לכך פירש גיגית שהיא של חרס ואין מניחין בה אלא מים קרים לצורך שימוש ואינו מקום רחיצת גופים.
דְּלַאו מִצְוָה מִי אָמוּר?. קשא ודילמא של מצוה היתה, כגון שנפל איסור לתוך אותם המים שהיו בגיגית ושהה שם כ"ד שעות דהוה ליה כבוש ולקחו מן המים ההם ונתנו בקדרה, ורוצה למדוד לידע משקלם מן המדידה אם יש ששים כנגד האיסור שנפל שם, דהאיסור ידוע לו כמה היה, ואלה המים נתנו בערב שבת בקדרה ועדיין לא נאכל, ואצטריך ליה האי מלתא בשבת ואם כן הוה ליה מדידה דמצוה? ואין לתרץ ולומר כיון דהוה יתיב בתוך הגיגית ומודד מדידה של מצוה מוכרח שהיה ערום, דאין לעמוד בחלוקו בתוך המים משום כיבוס, ואיך יעשה דבר מצוה בהיותו ערום? דזה אינו, דמשנה ערוכה היא האשה קוצה לה חלתה בהיותה ערומה, וכן פסק בשולחן ערוך (סי' שכח), ולא אסרו לתרום ערום אלא רק משום הברכה, וכן גבי שחיטה אסרו משום הברכה, אבל עשיית מצוה לחוד יוכל לעשות ערום, וכל שכן הכא דהיה מוכרח לכך, משום דנראה דלא היה יכול למדוד היטב אלא רק בהיותו יושב תוך הגיגית ומוכרח לישב ערום תוך המים בשבת. ונראה לי בס"ד כגון שראהו מודד למעלה דוקא באורך וברוחב ולא היה מודד העומק, ואף על פי שהיתה גיגית שדרכה להתקצר משפתה עד קרקעיתה וצריכה מדידה רבה מכולה כדי לידע השיעור, ומה תועיל המדידה למעלה דוקא? לכך דן שלא היה מודד כדי לידע שיעור המים בשביל מצוה דאיסור והיתר.
אָמַר לֵיהּ מִתְעַסֵּק בְּעַלְמָא אֲנָא. יש להקשות איש קדוש אלהים כרבה בר רב הונא איך יתעסק ביום שבת קודש בעסק שלא לצורך! דהא מסתמא היה מודד באיזה כלי שבידו, וקיימא לן אין כלי של היתר ניטל בשבת אלא לצורך חוץ מן אוכלין וספרים כנזכר בשולחן ערוך, ואפילו אם נאמר שהיה מודד באצבעותיו או בדבר שהוא אוכל, עם כל זה איך יתכן שיאבד רגעי הזמן של שבת קודש על מגן? ונראה לי בס"ד כי הוא היה יושב בגיגית מלאה מים כדי להקר שהיה צריך לכך מרוב החום שגם זה הוא עונג שבת, ולהיותו יושב ערום בתוך המים שהיו צלולין לא היה אפשר שיעסוק בתורה אפילו בהרהור, והוא אינו רוצה לישב במים בטל לגמרי וחושש פן יעבור בלבו הרהורים של חול, לכך הוכרח להיות מתעסק בעלמא במדידה שאינה צריכה כדי שיפנה לבו לזאת עד שיעבור זמן ישיבתו במים שם. ובזה יובן בס"ד טעם לפירוש רש"י שפירש 'גיגית מלאה מים' ולא כתב 'גיגית של מים', לרמוז שישיבתו שם היה לו בה צורך כדי לישב תוך המים שהוא להקר, ועוד אמרתי טעם אחר למה שכתב רש"י 'מלאה מים' דייק לה ממה שכתוב וקא משח 'ליה' ולא אמר משח 'לה' דהוה משמע על הגיגית. ועדיין יש להקשות דקדוק קטן באומרו אֲנָא דנראה לשון יתר? ונראה לי בס"ד דרצונו לומר דאף על פי שעסק זה לעת עתה הוא לבטלה עם כל זה נחשב לגבי דידי צורך מצוה, כי יועיל להיות אני רגיל בזה לעסוק בו כשיזדמן איזה הוראה של דין לפני, כי אין אני בעל מלאכה שיצטרך לי דבר זה בשביל מלאכה דחולין, ובא לרמוז גם כן לפי דרכו התנצלות על אשר לא חש למראית העין של הרואין, והוא דהרואה אותו ודאי לא יחשוב שאני מודד שלא לצורך מצוה, כי הכל יודעין שאני חכם בעל הוראה ואין לי עסק בדברים בצורך חול, אלא כל עסקי הוא בצורך מצוה. ועל דרך המוסר נראה לי בס"ד דגופו של אדם נקרא 'עולם' וכמו שאמרו בתיקונים על מאמר ניחא לך דאחרביה לעלמא בעובדא דרבי אלעזר בן פדת, ולזה אמר 'מתעסק בעלמא אנא' פירוש מתעסק בגופי דנקרא 'עלמא' לעורר בלבי תוכחת מוסר בישיבתי תוך המים בגיגית זו, והוא שהיה מצייר אותה בישיבתו תוך המים שאין גוף האדם מתקיים אלא בישיבתו בבית המדרש ששם הוא באר מים חיים זו התורה שנמשלה למים והגיגית שבתוכה, המים היא בית המדרש שלומדים תורה שבעל פה שהיא בחינת דוד, ולכן בית המדרש נקרא 'בֵּית דָּוִד' ועיין בזוהר (שמות דף קנו:) בְּשַׁעֲתָא דְּמִית דָּוִד מַלְכָּא, כְּנִישַׁת סִיהֲרָא נְהוֹרָהָא וְאוֹרַיְיתָא דִּבְעַל פֶּה כְּנִישַׁת נְהוֹרָהָא.. וְכַד הֲוָה כְּנִישׁוּ יַתִּיר דְּחֶדְוָה דְּתוֹרָה דְּבִכְתָּב וְתוֹרָה דִּבְעַל פֶּה.. דְּאִצְטְרִיךְ לְמִנְעַל תַּרְעֵי דְּאוֹרַיְיתָא עיין שם. ולכן בית המדרש נקרא בֵּית דָּוִד שבו תורה שבעל פה שה"ס [שהוא סוד] המלכות הנקראת דָּוִד, כמו שאמרו בזוהר הקדוש (זהר חלק ג, פד.) 'דוד אחרא אית ליה לקב"ה' והנה 'בֵּית דָּוִד' [426] עולה מספר 'גיגית' [426], ובישבתו תוך הגיגית של מים הרומז לבית המדרש שיש בו תורה שבעל פה הנקראת מים, היה מודד את המים בידו לעשות פועל דמיוני לחלקם ארבעה חלקים כנגד ארבעה נהרות שהם פרד"ס [פשט, רמז, דרש, סוד] שיש בתורה שבעל פה והנהר הרביעי הוא פְּרָת זה חלק הסוד שמימיו פרים ורבים יותר, והוא הגדול דכתיב (בראשית טו, יח) הַנָּהָר הַגָּדֹל נְהַר פְּרָת, והוא פְּרָת דמעיקרא, וכל זה היה מצייר במחשבתו במדידה שהיה עושה בידו, כדי לעורר אהבת התורה בגופו הנקרא 'עלמא' כאמור.
סִיּוּם הַמַּסֶּכְתָּא
ונראה לרמוז בס"ד בסיום המסכתא הזאת דמתחלת באות תי"ו [ ת נן התם שבועות שתים שהן ארבע] ומסימת באות אל"ף [מִתְעַסֵּק בְּעַלְמָא אֲנָ א ] שזה הוא ראש וסוף האותיות בסדר תשר"ק, דתורה שבכתב ה"ס [הוא סוד] 'אור ישר' סדר אבג"ד, אבל תורה שבעל פה בסוד 'אור חוזר' שהוא סדר תשר"ק, ולכן בסדר תשר"ק תמצא סוף אותיות העשריות הם אותיות מַלְכֵי [100] על דרך שאמרו בגמרא 'מאן מלכי רבנן' והם מספר מאה שהתורה נתנה לנו מעולם הבריאה ששם סוד מאה. ולכן נקראת תורה שבעל פה 'ארבע אמות של הלכה' והיינו 'אמה' אותיות 'מאה' בהיפוך, וארבעה חלקים יש בה שהם פרד"ס [פשט, רמז, דרש, סוד] כל חלק הוא בסוד מאה שהוא אמה בהפוך לכן קראוה ארבע אמות של הלכה, ולכן על ידי תורה שבעל פה יתבטלו כוחות הסטרא אחרא שנחלקים לארבע מאות בסוד וְהִנֵּה עֵשָׂו בָּא וְאַרְבַּע מֵאוֹת אִישׁ עִמּוֹ, ואם הַקֹּל קוֹל יַעֲקֹב אין הַיָּדַיִם יְדֵי עֵשָׂו. והנה נרמזו ראש וסוף אותיות התורה במסכת שבת, לרמוז המקיים שבת כהלכתו זוכה שיריקו לו שפע מן כ"ב צינורות, כי ידוע טעם שאומרים פסוקי אֵשֶׁת חַיִל שהם ע"ס [על סוד] כ"ב אותיות בהכנסת שבת, בעד כ"ב צינורות הנפתחים בהכנסת שבת ומריקים שפע כנזכר בסידור רבינו הרש"ש ז"ל. ובזה יובן הכתוב (שמות לא, טז) וְשָׁמְרוּ בְנֵי יִשְׂרָאֵל אֶת הַשַּׁבָּת לַעֲשׂוֹת אֶת הַשַּׁבָּת, תיבת אֶת רומז לכ"ב צינורות שהם כ"ב אותיות מן אל"ף ועד תי"ו הנוזלים לישראל שפע טובה וברכה וחיים, גם 'אֶת' להורות שהמשמר שבת כאלו קיים כל התורה כולה מאל"ף ועד תי"ו תורת חיים. סליק מסכת שבת "